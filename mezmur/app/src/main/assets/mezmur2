1. ኣብ ልዕሊ ደመና
ኣብ ልዕሊ ደመና ኮይኑ ዝመላለስ
ናይ ሓዊ ማዕበል ቅድሚኡ ዝፈስስ
ስሙ መን ይበሃል ኣበ’ዩ ሃገሩ
ኣብ ሰማያት ዘሎ ኣርያም መንበሩ
ስሙ እግዚአብሔር’ዩ ጐይታ ጸባዖት
ዝእዘዙ ንዑ ኣእላፍ ስልጣናት
ኣሮን መልከጸዴቅ ጴጥሮስ ካህናቱ
ይሰግዱ ንንጉሥ ግሩም ብፍጥረቱ 
ከም ህቦብላ’ዩ ናይ ድምጹ መገዲ
ካብ ኣፉ ሴፍ ይወጽእ እሳት ዝነድድ
ብሰማይ ደመና ንሱ ይመላለስ
ብዓቢይ ንእሽቶ ወትሩ’ውን ይውደስ
ኣብ ልዕሊ ዙፋኑ ጽርሃ ኣርያም
ፍጥረት ይግዝእሉ ንዘለዓለም
ናይ ምድሪ ነገስታት ዘውድኹም ኣልዕሉ
ንቅድስት ሥላሴ ዕልል /2/ በሉ
ዓቐን’ውን የብሉን ኣምላኽ ኣዶናይ
ምሉእ’ዩ ብምድሪ ከምኡ’ውን ብሰማይ
ወሰን ዘይብሉ’ዩ ናይ ዓለም ግዝኣቱ
ክውደስ ይነብር ብዅሉ ፍጥረቱ,
2. ብሰናይ ፍቓዱ
ብሰናይ ፍቓዱ ኵሉ ብኡ ኮነ /2/
ኵሉ ነገር ብኡ ተፈጸመ
ሰማይ ኮነ ምድሪ የዘንትዉ ግብሩ
ፈጢርዎም እዩሞ ንኽግለጽ ክብሩ
ብዅሉ ፍጥረታት ዝተኣምነ ንሱ
እግዚአብሔር ይመስገን ንስሙ ወድሱ 
ንሱ ዘይፈጠሮ ፍጹም ኣይርከብን
እንተመርመርናዮ ንሰማይን ምድርን
ፍቓዱ ኢዩ’ሞ ኵሉ ጽቡቕ ነገር
ፈጢሩ ሂቡና ብሓይሉ እግዚአብሔር
ሓጋይ ምስ ክረምቲ ለይቲ ይኹን ቀትሪ
ኵሉ ኣዳልዩ ምሂሩና ፈጣሪ
ዝገበሮ ኵሉ ጎደሎ ኣይርከቦን
ነዚ ቅዱስ ኣምላኽ ምሳሌ የብሉን
ንሕዝቡ ዝናዝዝ ናብ ልቡ ዝመልስ
ንኃጥእ ዘፍቅር ህይወቱ ዝሕድስ
ብሰናይ ፍቓዱ ፍቕሩ ዘንግስ
ስለ ክቡር ግብሩ ሓቢርና ንወድስ
ንሱ ዘይፈጠሮ . . .,
3. ፅንሱ ዘሊሉ
ፅንሱ ዘሊሉ መንፈስ መሊኡ
ናትኪ ሰላምታ ድምጽኺ ሰሚዑ
ናይ ጸጋ ስግደት ይስገድ ጉልበተይ
ንኣደ ጐይታይ ንማርያመይ
ኩሎም ፍጥረታት ይሰግዱልኪዮም
ረዳኢት ኩሎም ዋልታ ኮይንክሎም
ንድኹም ኵሉ ረዳኢት ኢኺ
ንዝሸገሮ ደጋፊት ኢኺ/2/
ኢደይ ክዝርግሕ ወትሩ ኣብ ቅድሜኺ
ሽልማት ናተይ ኣምሳል ዘይብልኪ
ስሙር ጸሎትኪ ጠቒሙና’ዩ
ኣይምነወናን ስምኪ እንክጽውዕ/2/
ነገስታት ንዓኺ ክብሪ ክህቡ
ከገልግሉኺ ቅድሜኺ መጹ
ኣብ ጎነይ ኩኒ ድንግል ምስ ጐይታ
ስምኪ ክጽውዕ ሰላም ፍሥሐ/2/
ብዝሒ ምሕረትኪ ኮይኑ ድራረይ
ልዕል ክትብሊ ድንግል ማርያመይ
ተንኮል ናይ ተመን ስዒርክዮ ኢኺ
ልበይ ንዓኺ ይዝምረልኪ/2/,
4. ድንግል ንጽህት
ማርያም ድንግል ንጽህት
ምልእተ ጸጋ ደስ ይበልኪ
ኣደይ ኢኺ ማርያም ቅድሜኺ
ይወድቕ ክሳለም /2/
ዝቖምኵሉ ቦታ የኽብሮ’ዩ
ቅድሚ ስእልኺ ክወድቕየ
ነፍሰይ ካብ በደል ንኽትነጽሕ
ኵሉ ጊዜ ኣብ ቅድሜኺ ይልምን
ግዙእ’የሞ ኣብ ዓለም
ናጻ ኣውጽእኒ ማርያም /2/
ልዑል ሓሴቦን ካብ ርሑቕ
ሰብ ጢሮስ`ውን ካብ ምስራቕ
መጹ ገስጊሶም ብደስታ
ክበጽሑኺ ኣደ ጐይታ
ገጻ በረኸት ንኽብርኺ ሒዘ
ቀሪበ ኣብ ደጌኺ /2/
ተሳዒሮም`ዮም ኣሸገርቲ
ስለ ዝወደቑ ኣብ ሳእንኺ
ዝተዓጥቅዋ ሰይፍ ደርብዮም
ማሕርና ክብሉኺ’ዮም
ልበይ ዘለለ ብሓጎስ
ስምኪ ክጽውዕ ኣብ ጸሎት /2/
ጭፍራ ኣጋንንት ይርዕድ
ምስተንስአት ከተማልድ
ቲ`ዓቢይ ፍቕራ እዩ ግሩም
ዘመንን ፍቕሪ ናይ ዓለም
ስምኪ ዘለዓለም ይዝከር
ወትሩ ከማልድ ይነብር,
5. ሓፍተየ መርዓተይ
ሓፍተየ መርዓተይ ሰሎሞን ኢሉኪ /2/
ኣነ'ውን ክብለኪ ኣደይ
እመ ኣምላኽ እተዊ ቤተይ
ኣነ'ውን ክብለኪ ኣደይ ማርያም እተዊ ቤተይ
ኵሉ እንከጣጥሕ ንርእሱ መንበር
ናይ ክብሪ ስልማት ንርእሱ እንኪኣስር
ድንግል ግን ከም ባርያ ማይ እናወረድኪ
ጐይታ ብትሕትና ተገልግሊ ኔርኪ
ንዒ ብደመና ንዒ ብደመና
ኣዴና ማርያም ርህርህተ ሕሊና (2)
ወርቂ ዝለበሳ ንቤት ዝመልኣ
ብሃሪ ብዕንቍ ርእሰን ዝስለማ
ሓያሎ ኣብ ቅድሚ ሰብ ጽቡቓት ከለዋ
ንስኺ በሊጽኪ ካብ ኩለን ብግርማ
ንዒ ብደመና ንዒ ብደመና
ኣዴና ማርያም ርህርህተ ሕሊና (2)
ኣዕብዩኪ እንከሎ ቲ'መልኣኽ ኣብ ሕቑፉ
ስልምቲ ከለኺ በዚሑልኪ ህያቡ
ብፍጹም ትሕትና ስለ ዘገልገልኪ
ከም ናይ ኪሩብ መልኣኽ ንመለኮት ጼርኪ
ንዒ ብደመና ንዒ ብደመና
ኣዴና ማርያም ርህርህተ ሕሊና (2)
ውርደት ናይ ባርያኡ ተመልኪቱ'ዩሞ
ንወድኺ ንጉሥ ምስጋና ይኹኖ
ከንቱ ብዘይኮነ ብምሉእ ልብና
ንዘልዓለም ንጽህት ንብለኪ ኣሎና
ንዒ ብደመና ንዒ ብደመና
ኣዴና ማርያም ርህርህተ ሕሊና (2);
7.ውዳሴ ማርያም ክደግም’የ
ንድንግል ኣደይ ክጽውዕ’የ
ከም ኣባ ኤፍሬም ባርኽኒ
ወድስኒ ወደይ በልኒ

ውዳሴ ማርያም ኣብ ቅድሚኣ ኮይንና
>> >> ንሕና ክንውድስ
>> >> ድንግል ትመጽእ
>> >> ካብ ቤተ መቕደስ
>> >> ናይ ብርሃን ምንጽፍ
>> >> ኣብ እግራ ተገይሩ
>> >> ኣባ ቅዱስ ኤፍሬም
>> >> የመስግና ኔይሩ

ውዳሴማርያም ኣባ ሕርያቆስ
>> >> ምስጋና የቕርብ
>> >> ናይ ቅዳሴ ዜና
>> >> ንልቢ ይምስጥ
>> >> ልበይ ሰናይ ነገር
>> >> ኣውጺኡ እናበለ
>> >> ዳዊት ብበገና
>> >> ንዓኺ ዘመረ
>> >> ውዳሴ ማርያም ናይ ንጽህናና
>> >> መሰረት ኢኺ’ሞ
>> >> ንዓኺ ውዳሴ
>> >> ልበይ መሊኡ’ሎ
>> >> ተፈሥሒ ድንግል
>> >> ኦ ቤተ ልሔም
>> >> ካባኺ ተወልደ
>> >> መድኃኔ ዓለም
ውዳሴማርያም ቅዱሳን ኩላቶም
>> >> ዙርያኺ ከቢቦም
>> >> ኣባ ጊዮርጊስ
>> >> ንዒ ድንግል ይብል
>> >> ኣብ ናይ ወርቂ ዙፋን
>> >> ኮፍ ኢልኪ ርእየኪ
>> >> ልበይ ተሰዊሩ
>> >> ድንግል ብግርማኺ,
8. ለኖህ ሐመሩ
ሰላም ለኪ /2/ ለኖህ ሓመሩ
>> >> ናይ ኣሮን በትሩ
>> >> ናይ ቅዱስ ዳዊት መሰንቆ መዝሙሩ
>> >> ናይ ጌዴዎን ጸምሩ
>> >> ናይ ሰሎሞን መንበረ ኽብሩ
>> >> ናይ ፍሬ ስብሐት መፆሩ /2/
እመ እግዚአብሔር
ፀባኦት ሰላም ለኪ /2/
ሰላም ለኪ ሰረገላሁ ለኣሚናዳብ
>> >> መና ዘለኪ ንጹሕ መኣዛ
>> >> ያዕቆብ ዝረኣያ ኣብ ሎዛ
>> >> ናይ ይስሓቅ መኣዛ /2/
እመ እግዚአብሔር
ጸባኦት ሰላም ለኪ /2/
ሰላም ለኪ ሕብስተ መና ዘእስራኤል
>> >> ናይ ሰማእታት ንጹሕ ኣኽሊል
>> >> ዕጸ ጳጦስ ዘሲና
>> >> ናይ ኤልያስ መና /2/
እንዘ ንሴፈዎ ለበረከትኪ
ዘምስለኣምሃ ንሰግድ ለኪ /2/,
9. ኣዘክሪ ድንግል
ኣዘክሪ ድንግል ኣዘክሪ
ንጐይታ ሓብሪ ኣዘክሪ
ንኃጥኣን ኣይኮነን ንጻድቃን /2/
ከም ዝወለድክዮ ኣዘክሪ
ኣብ ቤተልሔም >> >>
ከም ዘደቀስክዮ >> >>
ኣብ መብልዒ ማል >> >>
ንኃጥኣን ኣይኮነን ንጻድቃን
በቲ ጊዜ ቁሪ ኣዘክሪ
ከም ዝገበርክሉ >> >>
ናይ በጊዕን ላምን >> >>
እስትንፋሶም ኵሉ >> >>
ንኃጥኣን ኣይኮነን ንጻድቃን
ኣብ በረኻ ግብጺ ኣዘክሪ
ከም ዝተሰደድኪ >> >>
ናይቲ መሪር ሃሩር >> >>
እቲ ኵሉ ጸገምኪ >> >>
ንኃጥኣን ኣይኮነን ንጻድቃን
ኣብ መከራ ጐይታ ኣዘክሪ
ንብዓት ከምዘፍሰስኪ >> >>
ገነት ንኽንኣቱ >> >>
ንሕና ደቅኺ >> >>
ንኃጥኣን ኣይኮነን ንጻድቃን,
10. ሰላም ለኪ
ሰላም ለኪ ማርያም
ወለተሃና ወኢያቄም
መሰረቱ ለዓለም
ወጥንተ መድኃኒት ዘእምቅድም
ኩላቶም ወለዶ ብጽእቲ ይብሉኺ
ንውሉድ ወለዶ የዘኻኽሩ ስምኪ
ተስፋ ናይ ኣዳም ምኽንያተ ድኅነት
መመክሒት ኵሉ ድንግል ንጽህት ሰላም ለኪ
ንሕና ንኽንድሕን እንተዘይፈጥር ንዓኺ
እንተዘየድሕነና ነይሩ ተወሊዱ ካባኺ
ከም ሰዶምን ከም ጎመራን
ምጠፋእና ኔርና ካብዚኣ ዓለም ሰላም ለኪ
ናይ ጥፍኣት ማይ ምዘነመ እውን
ኖህ’ውን ናብ ምድሪ ርግቢት ለኣኸ
ናይ ኣይሂ ፍጻሜ ምልክት ዝኾንኪ
ሐመልማላዊት ድንግል ንስኺ’ኺ ሰላም ለኪ,
11. አንቀጸ ብርሃን
አንቀጸ ብርሃን ድንግል ማርያም
ሰማያዊ ዙፋን ናይ መድኃኔ ዓለም
ሰማይ ኮነ ምድሪ ከቶ ዘይጾርዎ /2/
አረ ንመለኮት ከመይ ክኢልክዮ /2/
መጋረጃ ሓዊ ናበይ ተጋረደ /2/
ብዘደንቕ ጥበብ ምሳኺ ተዋሃደ /2/
ናይ ኪሩቤል ኣምሳል ድንግል ብምዃንኪ /2/
ሰማያዊ ንጉሥ ወጺኡ ካባኺ /2/
ናይ መለኮት ዙፋን ድንግል ብምዃንኪ /2/
ሚካኤል ገብርኤል መጺኦም ሰገዱልኪ
ሩፋኤል ራጉኤል መጺኦም ሰገዱልኪ
ክብሪ ከም ናይ ሙሴ /2/
ሕያውነት ከም ኣብርሃም
ጥበብ ከም ሰሎሞን
ንሃገርና ኤርትራ /2/
ሃባ ኦ ጐይታና /2/,
12. ሓረገ ወይኒ
ሓረገ ወይኒ ኢኺ ድንግል ንወልድ ኣዲኡ
ብጽእት ይብሉኺ እመአምላክ
ትውልድታት ኵሉ
ስምኪ ፍሉዩ ንዓና ቤዛዊተ ኵሉ
ናይ ያዕቆብ መሳልል ናይ ሙሴ በትሪ’ኺ
ነቲ እሳት ባሕሪ ተስግርና ኢኺ
እመብዙኃን’ያ ዝተዋህበት ንዓና
ጽላል ከውልናያ ድንግል ረዳኢትና/2/
ፍቕርን ሰላምን’ውን ዝተገለጸልኪ
ሃገር እግዚአብሔር ድንግል ማርያም ኢኺ
ዝተሓጽረት ተኽሊ ዝተዓጽወት ደገ
ናይ ድንግል ምስጋና ይብጻሕ ኣጽናፍ ኣጽናፍ/2/
ዕጹብ ድንቂ ነገር ዝተዋህበት ንዓና
ሕይወት እትልምን ኣዴና ረኺብና
ክሳብ ቀራንዮ ክጸንዕ ጉዕዞና
ድንግል ተዋሂብና ናይ ሓደራ ኣዴና/2/,
13. ጐሥዐ ልብየ
ጐሥዐ ልብየ ቃለ ሠናየ /2/
ወአነ አየድእ ቅዳሴሃ ለማርያም /2/
ኣነስ ናይ ድንግለይ ውዳሴኣ ክዛረብየ
ከም ኣቦይ ዳዊት ብበገና ክዝምርየ
ቀትሪ ይኹን ለይቲ ንምስጋና ክተግህየ
ናይ ኃጢኣተይ ቁስሊ ክትፍውሶ ክጽውዓየ
ምርኩሰይ ንሳያ ብኣኣ`ውን ይምካሕየ
ኦ እመብርሃን ብሓቂ’ውን ንፈትወኪና
እቲ ናይ ሓቂ መግቢ ንክርስቶስ ዝወለድክልና
ምኽንያተ ድኅነት ድንግል ማርያም ንትስፎ ብኣኺ
በማላድነትኪ ብምእማን ንልምን ንዓኺ
ምሕረት ለምንልና ድንግል ማርያም ብርህራሄኺ
ስለቲ ለውሃትኪ እመብርሃን ኣደይ ንስኺ
ስለቲ ክብርኺ እመብርሃን ተስፋይ ንስኺ
ማህደረ መለኮት ድንግል ማርያም ወላዲት ሕይወት
ሰማያዊ እንጌራ ዘውሃብክና ቤተልሔማዊት
ቅድስተ ቅዱሳን ናይ ኖህ መርከብ ኪዳነ ምሕረት
ቃና ዘገሊላ ኣብቲ መርዓ ድንግል ተረኺብኪ
ብልማኖኺ ንማይ ወይኒ ዝለወጥኪ
ሎሚ’ውን ሕይወተይ እቲ ወይኒ ተወዲኡ ኣሎ
ንስኺ ኣደ ኣምላኽ ንጽህት ቅድስት ርህርህት ሕሊና
ሕይወተይ ኣንጺህኪ እናቐደስኪ ምልእኒ ምስጋና,
14. ኪዳነ ምሕረት እታ ኣደይ
ኪዳነ ምሕረት እታ ኣደይ
መጸናንዒት ኣብ ሓዘነይ/2/
ሽግረይ ጭንቀተይ ስዒረዮ
ፍቕርኺ ድንግል ሃሪፈዮ/2/
ኣብ ሓዘነይ ረዳኢት
ኣብ ሽግረይ ንዒ ኣደይ/2/
ኣደይ ሰብ ኮይነ`የ ብፍቕርኺ
ካብ ስቓይ ድኂነ ብወድኺ
ስምኪ ክጽውዕ ቀትሪ ለይቲ
ሕይወተይ ክረኽበላ ዕረፍቲ
ናፊቐኪ ኣለኹ ድንግል ኣደይ
ካብ ሊባኖስ ንዒ ረዳኢተይ
ናይ ሓደራ ቆልዓየ ውሉድ ናትኪ
እንሆ መዝሙር የቕርበልኪ
ፍቕርኺ ፍሉይ`ዩ ኣንቲ እመቤተይ
ምሳኺ’ዩ ዘሎ ሓሳባተይ
ኣብ የማን ክርስቶስ ዝቖምክለይ
ንፍጥረታት ኵሉ ዕረቕለይ
ብኃጢአት ከይነብር ናተይ ሕይወት
ሰላምኪ ልኣኺ ንግሆ ምሸት
ንስእልኺ ኵሉ ሓቒፉ ኣሎ
ንብርሃን ወድኺ ናፊቑ ኣሎ,
15. ገሊላ እተዊ
ድንግል ማርያም ክሳዕ መዓስ
ተሰዲድኪ እትነብሪ
ገሊላ እተዊ /4/ ናብ ሃገርኪ ገሊላ እተዊ
ድንግል ማርያም ኣደይ ገሊላ እተዊ
ስደት ይኣኽለኪ >> >>
ሄሮድስ ምስ ሞተ >> >>
ገብርኤል ኢሉኪ >> >>
ናብ ሃገርኪ ንዒ >> >>
ካብ ባዕድ ሃገር ውጺ >> >>
ብሰረገላ እሳት >> >>
ዑራኤል ቅድሜኺ >> >>
ናብ ሃገርኪ ገሊላ እተዊ /2/
ንጐይታ ዝናማት ገሊላ እተዊ
ኣዲኡ እንከለኺ >> >>
ሰይጣን ኣብ ሰብ ኮይኑ >> >>
ንማይ ከልኪሉኪ >> >>
ጽምእኺ ጸኒዑ >> >>
መከራ በርቲዑ >> >>
ይኣክል መከራ >> >>
ጽምኢ ጥሜት ኵሉ >> >>
ናብ ገሊላ ንዒ >> >>
ንስደት ባሪኽኪ >> >>
ናብ ሃገርኪ ገሊላ እተዊ/2/
ናይ ሰማእታት ኣኽሊል ገሊላ እተዊ
ሞገስ ናይ ቅዱሳን >> >>
ናባይ’ውን ይብጻሕ >> >>
ቲ’ናትኪ በረኸት >> >>
ንዓኺ እመብርሃን >> >>
ንወላዲተ ቃል >> >>
እግዝእትነ ማርያም >> >>
እሙ ለኣዶናይ >> >>
እዚ ዅሉ ኣይግባእን >> >>
መከራን ስቓይን >> >>
ናብ ሃገርኪ ገሊላ እትዊ /2/,
16. ልዕሊ ፍጡራን
ልዕሊ ፍጡራን ልዕልና
ቃላት ዘይገልጽዎ ትሕትና
ጊዜ ዘይቅይሮ ድንግልና
ነዚ ኵሉ ክብሪ ዝሓዝኪ ቅድስቲ
ቤዛዊተ ዓለም ንጽህቲ ክብርቲ
ክብርኺ ብዙሕ’ዩ ኪዳነ ምሕረት
ማንም ዘይተዋህቦ ትሕትና
ልዕሊ መላእክት ቅድስና
ናይ ነቢያት ትንቢት ጥዑም ዜና
ነዚ ኵሉ ክብሪ ዝሓዝኪ ቅድስቲ
ቤዛዊተ ዓለም ንጽህቲ ክብርቲ
ክብርኺ ብዙሕ’ዩ ኪዳነ ምሕረት,
17. ሓሙሽተ ሓዘናት (ገጽ 473),.....,
18. እንድርያስ አቡነ
ኣባ /2/ እንድርያስ አቡነ /2/
በለኒ /2/ ወልድየ
ኣባ ኣባ ሰባኺ ምድራዊ
>> >> ጾምካ ዘየሕድር
>> >> ኣምላከ እንድርያስ
>> >> ኢልና ኣይንሓፍር
>> >> ፈዋሲ ዱውያን
>> >> ነቢይወሓዋርያ
>> >> ንደብረ ኤፍራታ
>> >> ንስኻ ሞገሳ
ኣባ ኣባ ኣቦና ንብለካ
>> >> ደቀየ በለና
>> >> በረኸት ክንቅበል
>> >> ፍቕርኻ ኣጽንዓልና
>> >> ጸበልካ ጥዒምና
>> >> ገድልኻ ሰሚዕና
>> >> ጸላኢ ክንስዕር
>> >> እምነትካ ሃበና
ኣባ ኣባ ስምዓና ንብለካ
>> >> ኣብ ገነት ዘለኻ
>> >> ምስ ኩሎም ቅዱሳን
>> >> ምስ መላእክት ቆይምካ
>> >> ንስምካ ክንጽውዕ
>> >> ገድልኻ ክንሰምዕ
>> >> ዕጹብ ድንቂ የብል
>> >> ናይ እምነት ተኣምር
ኣባ ኣባ ኣቦይ ኢለ ክጽውዕ
>> >> ወደይ በለኒ
>> >> ናይ ኣቦን ውሉድን
>> >> ፍቕርኻ ሃበኒ
>> >> ጸበልካ ልሒሰ
>> >> እነሆ ተፈዊሰ
>> >> ተመን ዕንቅርቢት
>> >> ብእግረይ ረጊጸ
ኣባ ኣባ ገድልኻ እነግር
>> >> ዕጹብ ድንቂ ነገር
>> >> ነቲ ዓቢይ ጎቦ
>> >> ብእምነት ተግዕዞ
>> >> ብዓባይ እምነትካ
>> >> ትእምርቲ ርኢና
>> >> ኣሃዱ ምስ በልካ
>> >> ማይ ሕይወት ፈልፈለ
ኣባ ኣባ ዕለት ዕለት ኬድና
>> >> ቤቱ ምስ ወደቕና
>> >> ይሰምዕ ኣቦና
>> >> ጸሎት ምህለላና
>> >> ሸኸም ከቢዱና
>> >> ብዙሕ ምስ ተከዝና
>> >> ሽግርና ፈቲሑ
>> >> ባሪኹና ኣቦና;
19. ምስጋናይ
ምስጋናይ ንኣምላኽ ከቕርብ’የ
ኣብ መሕደሪኡ ኣትየ ክሰግደሉ እየ
ዝኽእል’ዩ ጐይታይ ኤልሻዳይ
ክፍጸምዩ ይኣምን ሓሳብ ናይ ልበይ
ስየ ሒዘ ኣነ ከምቶም ህጻናቱ
ሆሣዕና ክብል’የ ኣትየ ኣብ ቤቱ
ዋላ እንተዘይፈልጥ እንተጎደለኒ
ንስሙ ክዝምር የለን ዝኸልኣኒ /2/
ቃል ኣለኒ ኣነ ቅድሜኻ ኣምላኸይ
ቋንቋይ መዝሙር’ዩ ናትካ ብምዃነይ
ኣፍደገ ኣሚናዳብ ኣብ ቅድሚ ታቦትካ
ቲ’ናይ ክብሪ ዑደት ጸዊዑኒ ቃልካ /2/
ትርጉም ናይ ሕይወተይ ደስታይ ንስኻ ኢኻ
ክብረ’ዩ ስርሐይ ምውዳስ ንዓኻ
ነቲ እሙን ጐይታ ምስክር ዝኾኑ
ከቢሮም ተመልሱ ንበረኸት ኮኑ /2/
መበገስየይ ኢኻ ሓይለይን ክብረይን
መፈጸምታ ቀጽረይ መደምደምታይ እውን
ኣብ ናይ ጽዮን ጎቦ ክትግለጽ ዳግማይ
ጻዕዳ ከዲንካ ኣተንሳእኒ ጐይታይ /2/,
20. በዓል ውዕለተይ’ዩ በዓል ውዕለተይ’ዩ /2/
ካብ ሓመድ ኣልዒሉ
ጉሓፍ ዝነበርኩ ተመስገን ጐይታየይ
ኣፍደገ ተዓጽወ ስምዖን ጨከነለይ
ሃንደበት ተኸፍተ ልበይ ፈሊጡለይ
ናብኡ ንኽቐርብ ኣዘዘኒ ጐይታይ
እግሩ ሓጺበዮ ወዲቐ ብምብካይ /2/
እምኒ ዝጨበጡ ፈረድቲ ከቢቦም
ፊት ጐይታ ኣቖሙኒ ንነውረይ ዘርዚሮም
ፈሪዳቶም`ውን ሕጊ ንዓኣቶም
ምሒሩኒ እዩ ንጉሥ ዘለዓለም /2/
ኣይሁድ ከበቡኒ እምኒ ተሰኪሞም
ብብዝሒ ሓጢኣተይ ሓጢኣቶም ረሲዖም
ሕሊና ዝወቅስ ናይ ኣምላኽና መሰል
ሰላሙ ሂቡኒ ንጉሥ ዘለዓለም /2/
መድኃኔ ዓለም ዝገበሮ ንዓይ
ኣብ ኵሉ ዘመነይ ንዝራህርሃለይ
ሕይወተይ ምሉእ እዩ ናይ ፍቕሩ ውዕለታት
ኣይፍለዮን እየ ክሳዕ መወዳእታ /2/,
21. ሓይሊ ብዝህበኒ
ሓይሊ ብዝህበኒ ብክርስቶስ ኵሉ ክኽእሎየ/2/
ፈተና እንተመጸ ንሰናይ’ዩ ይኣምን’የ
መከራ እንተመጸ ንሰናይ’ዩ ይኣምን’የ
ሰንሰለት ኣሲሮም እንተደርበዩኒ
መከራ ኣብዚሖም እንተጨነቑኒ
ንሰናይዩ ኢለ ተተስፌካ ኣለኹ
ይኹን ዝበልካዮ ተገዚኤ ኣለኹ
ትማሊ ንስኻ ሎሚ ንስኻ ኢኻ
ምስ ጊዜ ዘይቅየር ዘይሃስስ ፍቕርኻ
ስምካ ምጽውዐይ ሞገሰይ ኮይኑኒ
ጸላእተይ ፈኪሮም መዓስ ይስዕሩኒ
ብብዙሕ መከራ ጉልበተይ ደኸመ
ሓዘን ተከቢበ ተስፋይ’ውን ቀሃመ
ነገር ይኹን ኣይኹን ከኽብረካ’የ
ብዙሕ እተፍቅረኒ ጐይታይ ናትካ እየ
ካብ ሃገር ወጻኢ በረኻ ምስዳደይ
ናብ ባዕዳውያን ሃገር ርሒቐ ምኻደይ
ንሰናይ እዩ መዓስ ጠፊኡኒ
ኣርሒቐ ከይጠፍእ ሓይልኻ ሒዙኒ,
22. ቅልጽምካ ዕጸፍ
ቅልጽምካ ዕጸፍ ዝብለካ መን’ዩ
ምድሓንካ ግደፍ ዝብለካ መን’ዩ
እንተኸፍኣኩም’ቶም ኣሳደድተይ
ጸኒዐ ኣለኹ ብኣኻ ጐይታይ
ሕይወት ክመልእ ተሪፉ ሞተይ
እቲ ጸላም ድነ ክእለ ካባይ
እንታይ ኣሕዘኖም እቶም ሰዱቓውያን
ንዘይዕንቀፍ ናይ ጐይታ ምድሓን
ኣብ ቤተ ሳይዳ ሕማመይ ደርብየ
እንተ ተንሳእኩ ሓይሊ ደሪበ
ብሰንበት ንዓይ ፈዊሱኒ ኢልኩም
ንምንታይ ንዕኡ ንሞት ፈረድኩም
ስምኦን ተኣለ ይከፈት ቤቱ
ይኣክል ቅንእኻ ኣብቲ ምሕረቱ
ሓጢኣተይ ጐይታ ተሓደገለይ
እንታይ ትጉዳእ በቲ ንብዓተይ
ዓይኒ ፈጢሩ እንተርኣየኒ
ምስቶም ዝርእዩ እንተጸምበረኒ
ንምንታይ ገጽኩም ብሓዘን ጠቀረ
ኤልሻዳይ ጐይታ ስለዘፍቀረ
ይከፈት ቤቱ ክንመላለስ
እቲ ፈቃር ጐይታ ኣባና ይንገስ
ገጸ በረኸት ንጎይትነቱ
ኣብ ኢድና ሒዝና ናብኡ ክንኣቱ,
23. ሰባት ፈረዱኒ (ገጽ 456),
24. ናብ መሕደሪኡ ኣትየ
ናብ መሕደሪኡ ኣትየ
ክሰግድ ንእግዚብኣብሔር
ምስጋናይ ከቕርብ ስለ ክብሪ ስሙ
ጌርለይ እዩ’ሞ ከመስግኖ እየ
ኣብ ቤት መቕደሱ ክሰግደሉ እየ
ኣብ ቅድሚኡ ንምቛም ፈትየ ክነቅሕ’የ/2/
ኣብ ጊዜ መከራይ ዝኾነኒ ዋልታ
ኣብ ቤቱ ኣትየ ብፍጹም ብደስታ
ናይ ከንፈረይ ፍረ ክስውእ ብዕልልታ /2/
ብበዓል ዓሰርተ ኣውታር በገና
ኣብ ቅድሚ መላእክት ክህቦ ምስጋና
ኣፍና ዝለመኖ ስለ ዝሰምዓና /2/
ክምስክረሉ’የ ንዑኡ ብዝግባእ
መብጽዓይ ክፍጽም ከቕርበሉ ሞባእ
ናብ ኣደባባዩ ብምስጋና እመጽእ/2/
ከሸብሽበሉ’የ ንድምጸይ ኣጉሊሐ
ኣብ ቤተ መቕደሱ ለይቲ ተፈሲሐ
ከምቶም ኣቦታተይ ኣእዳወይ ዘርጊሐ /2/,
25. ኣብ ዝባነ ኪሩብ
ኣብ ዝባነ ኪሩብ ዝቕመጥ ከቢሩ
ብነበልባል እሳት ዝተሓጽረ ቀጽሩ
ዘምሩ ንእግዚአብሔር ንጐይታ ዘምሩ
ዝኸበረ እዩ ኣብ ሰማይ ኣብ ምድሩ /2/
ኢሳይያስ ርእዩ ብዙሕ ሓፈረ
ዝተፈርሐ እዩ ዝተኸብረ
ደጌታት ሰማይ`ውን ኣንቀጥቀጡ
ንቅዱስ ስሙ ክብሪ ክህቡ
ዘይተቐደሰ ለምጺ ዘንደዶ
ከመይ ይኽእል ንኸመስግኖ
በል ፍቐደልና በቲ ፍቕርኻ
ቤትካ ክንኣቱ ንምስጋናኻ
ዙፋንካ ርእየ ኣምላኸይ ጐይታይ
ከመስግኑኻ ኣብ ላዕላይ ሰማይ
ዝተሓጎሰ እንከመስግነካ
ዘኽታም ኣይኹን እንበር ኣብ ቤትካ
ቅኔ ውዳሴ ኣብ ዝመልኦ ቤት
ክሕወስ ጐይታ ነፍሰይ በሃገት
ክዝምር ተዘይ-ተገብኣኒ
ስቕ ትብል ልሳን ኣይዓደልካንን,
26. ይኩነኒ በከመ ትቤለኒ
ይኩነኒ በከመ ትቤለኒ /2/
በለት ኣዴና ብትሕትና
ብስጋን ብነፍስን ንጽህት ብምዃና
ድንግል በክልኤ ንጽህት ብምዃና
ናይ ኣዳም ቃልኪዳን ፍጻሜኡ እንኪበጽሕ
ገብርኤል ተላእከ ናብ ቤተ መቅደስ
ኣብ ሕሊና እግዚአብሔር ተሳኢላ ነበረት
ካብ ሰማይ ዝወጸ ቃሉ ተቐበለት
ዳግሚት ሰማይ ኣርያም ኮነት
ይኹነኒ ኢላ ብትሕትና ተቐበለት
ኦ ማርያም ኣይትፍርሒ ኢሉ ኣረጋግኣ
ካባኺ ዝውለድ መድኃኒት’ዩ በላ
ወዲ ዘይፈልጥ’ሲ ከመይ ኢሉ ይኸውን
ኢላ ሓተተቶ ድንግል ተደነቐት
ካብ ኣንስቲ ኩለን ፍልይቲ ኢኺ
ብሕጊ ኣይኮነን ብድንግልና ክትወልዲ ኢኺ
ሰማይ ዘይትኽእሎ ተጾረ ኣብ ማህጸና
የለን ካብ ሕጂ ናይ ሔዋን መርገማ
ናይ ሓዲሽ ኪዳን ሓድሽ ብስራትና
ምኽንያተ ድኅነት በላ ንኣዴና
ቃልካ ይፍጸም ይኩነኒ ኢላ
ተኣምር ተሰምዐ ኢየሩሳሌም ናዝሬት ገሊላ
ገሪሙና’ዩ ብስራት ገብርኤል
ከም ናይ ዘካርያስ ከቶ ኣይኮነን
ዝተመርጸት’ያ ዝበጽሓ ብስራት
ንዓለም ካብ ሙማት ካብ መርገም ዘድሓነት
ካብ ኣንስቲ ኩለን ፍልይቲ ኢኺ
ብሕጊ ኣይኮነን ብድንግልና ክትጸንሲ ኢኺ,
27. ወላዲተ ኣምላኽ
ወላዲተ ኣምላኽ ማርያም ድንግል /2/
ፍሉይ’ዩ ክብርኺ /2/ ካብ ኩሎም ፍጥረት
ብቓሉ ዓለማት ከይፈጠረ ገና
ህልውቲ ነበርኪ ብእግዚአብሔር ሕሊና
ካብ ኣብራኽ ኢያቄም ካብ ማህጸን ሃና
ኣዲኡ ክትኮኒ ሓርዩኪ ኣምላኽና
ካብ መላእክቲ ኩሎም ትበልጺ ንስኺ
ካብ ደቂ ሰባት’ውን የለን ዝመስለኪ
ኣብ ቅድሚ እግዚአብሔር ስምኪ ዝገነነ
ኣይተረኽበን ድንግል ከማኺ ዝበለ
ነውሪ ዘይብልኪ’ኺ ንጽህቲ መርዓት
ቅድስቲ ንግስቲ ናትና መመክሒት
ኣደን ድንግልን ወላዲተ ቃል
ዘይትልወጢ’ኢኺ ዘልዓለም ድንግል,
28. ገብርኤል ካብ ሰማይ
ገብርኤል ካብ ሰማይ ኤልሳቤጥ ካብ ምድሪ (2)
ይምስክሩ ድንግል ነቲ ናትኪ ክብሪ
ትጸንሲ እንኪብል በቲ ክቡር ዜና
ይኩነኒ በልኪ ንኽንጸናናዕ 
ገብርኤል ሰሚዖም መላእኽቲ ኣብ ኵሉ
ንማሕደር ‘ት ገንሸል ክብርታት ይህቡ
ብጽእት ንብል ንሕና ፍጹም ተዓጢቕና
ንልዑል ናይ ራማ ኣብነትና ጌርና
ሱርኪ ኣብ ምድሪ’ዩ ሓረግኪ ኣብ ሰማይ
ንጹህ መሶበ ወርቅ ዝመልኣኪ ሲሳይ
ንፍረ ማህጸንኪ በላዕና ሰቴና
ሰሚዕና ኣብ ኤፍራታ ኣብ ዱር ረኺብና
ነቲ ስዉር መና በሊዕና ጸጊብና
ምስቶም ሕሩያቱ ብጽዕት ኢልና’ና
ልዕሊ ተፈጥሮ ንጽንሲ ዘዝለለ
ኣዕኑድ ናይ ሓዊ ኣባኺ ተተኽለ
ሃገረ እግዚአብሔር ቤት ናይ እንጌራና
ክንደይ የደንቕ’ዩ ክብርኺ ኣዴና
ብጽዕት ንብል ንሕና ፍጹም ተዓጢቕና
ንቅድስት ኤልሳቤጥ ኣብነትና ጌርና
ኣብ መብልዕ ማል ኮይኑ ስለዝረኣይዎ
ሰብን መላእኽትን ሽዑ ኣመስገንዎ
ንመንደቕ ናይ ባእሲ ወድኺ ኣፍረሰ
ብዳግሚት ሔዋን ወድሰብ ተኻሕሰ
ሰላምታ ነቕርብ ትሕትና ኣሰኒና
ክብርኺ ምምስካር ኢዩ’ሞ ክብርና,
29. ከመስግነኪ ብዘመነይ
ድንግል ማርያም ኣደ ኣምላኽ
ከመስግነኪ ብዘመነይ
ንወድኺ’ውን ክብሪ ውዳሴ
ተቕርበሉ ወትሩ ንነፍሰይ /2/
ልበይ’ውን ተላዕለ ክቓኒ ፍቕርኺ
ብፍጹም ትሕትና ከመስግን ንዓኺ
መጸናንዒት ናይ ኣብርሃም ድንኳን
ዝተሓጽረት ተኽሊ እመብዙሃን
ዝለምለመት መሬት ኣምላኽ ዝመረጻ
ናይ ጽላት ማሕደር ታቦቱ ድንግል’ያ
ናይ ሰማይ ናይ ምድሪ ንግስቲ ዝኾነት
ክብሪ ይግበኣ ወትሩ ንግሆ ምሸት
ሓደራኺ ድንግል ኣደ ናይ ኩላትና
ብምልጃኺ ድንግል ኣይትፈለይና
ነቲ ባሕሪ ሓዊ ኣስግርና ድንግል
ንኸይንመውት ከይንርኢ ስቓይ,
30. ኣደ ናይ ፍቕሪ
ኣደ ናይ ፍቕሪ ናይ ሰላም (2)
ይናፍቐኒ ስምኪ ተዘይጸዊዐ ማርያም
ኣብ ሕይወተይ ኣብ ናብራይ
ኩኒ ብቕድመይ ብድሕረይ
ቀሲኑ ልበይ ንስኺ ስለዘለኺ ኣብ ጎነይ
ትምኒተይ ይስመር ሕቡእ ሕልመይ
እሕለፍ ንማዕበል ይብዛሕ ሓይለይ
ኣደ ጐይታየይ ኢኺ ሓይሊ ኣለዎ’ቲ ጸሎትኪ
ንኸይተርፈኪ ኣብ መገዲ
ምእንታይ ጸሎት ኣይትሕደጊ
ኣይትሃብኒ ንጸላእየይ ክፉእ መሳደዲ
ትማል ይኹን ሎሚ አመስግን
ስለ ጽባሕ’ውን ኣይፈርሕን
ሜዳ ክኸውን እዩ’ቲ እምባ ብወድኺ ኣባ,
31. ገድሉ ተኣምሩ
ዕጹብ ድንቂ'ዩ ስልጣኑ ክብሩ
ናይ ተክለሃይማኖት ገድሉ ተኣምሩ
ፈውሲ ረኺብና ብእምነት ጸበሉ
ቅዱስ ማሕደሩ ቀዲሱ ነፍሰይ
ለዊጥዎ'ዩ ንጸልማት ገድለይ
ባረኸ ቤተይ ብምልጃ ጸሎት
ጸጋኡ በዚሑ ናይ ተክለሃይማኖት
ግጥሚ መልክዑ ናይ ገድሉ ቃላት
ነቲ ሕማመይ ፈውሲ ኮይኖም`ዮም
ምስ መኣዛ ዕጣን ዓሪጉ ጸሎት
በረኸት ሰላም ወሪዱ ምሕረት
መድኃኒት ኣልቦ ሕሱም ሕማመይ
ገድሉ እንክንበብ ቀሊሉ ሰኽመይ
ኣዕሪፈ`የ ደስታ ኣስተንፊሰ
ሓድሽ ኣካለይ ሕጂ ለቢሰ
ቅዱስ እምነቱ ቤተይ ነስኒሰ
ተንሲኤ ሕጂ ጸጋ ሓፊሰ
ብፍኖት እግሩ ወዱ ሰጎምኩ
ገድሉ ተኣምሩ እናተሰከምኩ;
32. መን’ዩ ዝኸሰረ
መን’ዩ ዝኸሰረ መን’ዩ ዝሓፈረ /2/
ንዓኻ ከስምር ኢሉ ምስ ሓሰበ
ንዓኻ ክስዕብ ኢሉ ምስ ወፈረ
ኣብርሃም ምስ ወጸ ኣዝማዱ ሓዲጉ
ጣኦታት ገዲፉ ፍቕርኻ ብሂጉ
ከም ሑጻ ናይ ምድሪ ከም ናይ ከዋኽብት
ዘርኡ በዚሕሉ ክበር ጐይታ ጎይቶት
ያዕቆብ ኣብ ሎዛ እምኒ ተተርኢሱ
ረኣየ ዙፋንካ ግርማኡ ለቢሱ
በይኑ ተሰዲዱ በዝሐን ከበረን
ክቃለስ ኣንጊሁ ክባረኽ ሓደረ
ቲ’ንእሽተይ ዳዊት ከሎ ኣብ ጉስነት
እናዘመረልካ ከገልግል ብኡነት
ቀርኒ ተኸፊቱ እቲ ዘይቲ ፈሰሰ
ዓበይቲ ወዲቖም ንእሽተይ ነገሰ
ሞይቱ እንተተቐብረ እንተኾኖ ራብዕቲ
ዳግም ሕይወት ኣሎ ድሉው ንመዋቲ
ዝጨነወ ሬሳ ኣልኣዛር ተንስአ
ወዲቑ ኣይተርፍን ጐይታ ዝኣመነ
እንሆ ኣብ መድረኽ ጐይታ እቚሙና
ብመዝሙር ውዳሴ መሊኡ ልሳንና
ሎሚ’ውን ስዒብናዮ ንመስቀሉ ሒዝና
ክንጽበዮ ኢና ክሳዕ ዝፈርደልና,
33. መርከበይ
መርከበይ’ዩ መጽለልየይ
ማዕበል መሳገሪየይ
ጸጥታ ሰላም ሰፊኑ
ካብ ሕጂ መን የፍርሓኒ
እንክዓፍር ቲ`ዓቢይ ቀላይ
ነንሳፍፍ ብሓይሊ ኣዶናይ
መርከብና ኮይኑ ኣምላኽና
መህደሚና መሕብኢና /2/
ኣብ ሲና ሕጊ ዝሰርዐ
ብጽድቂ ህዝቡ ዝመርሐ
ናይ ሰላም ናይ ምሕረት ጐይታ
ሕይወት’ዩ መዕረፊ ቦታ /2/
ተመሊሳ’ታ ርግቢት
ራህዋ ኮይኑ እናበለት
እቲ ሰቲ ኣትዩ ኣብ ኢድና
በረኸት ሰላም ኮይኑልና /2/
ማዕበል እንተበዝሐ እምብዛ
ንስኻ ኢኻ ናይ ሕይወት ቤዛ
ተኸድኩ ብማእከል ሞት`ውን
ካብ ሕጂ ኣይናወጽን /2/,
34. መን ኣሎና
መን ኣሎና ጐይታና ብዘይብኣኻ /2/
ኣብ ሰማይ ኮነ ኣብ ኵሉ ምድሪ
መን ኣሎና ብዘይ በኣኻ
ሎሚ ፈትዩ ጽባሕ ዝጸልእ
ሎሚ ሂቡ ጽባሕ ዝኸልእ
ናይ ሰብ ሕይወት ኣይእመንን’ዩ
ባህርኻ ግን ኣይልወጥን’ዩ
መልክዕ ሕይወትና ተደዊኑ
መንገድና ናይ ጥፍኣት ኮይኑ
ጸላኢና’ውን ከሳድደና
ኤልሻዳይ ግን ተዋጊእካልና
ናብራ ዓለም ኣሸኒፉና
ሓይሊ ሲኦል ኣናዊጹና
ማእሰር ኃጢኣት ክፍትሓልና
ኣጸብቆ መወዳእታና
ከይተለመንካ ትህብ ጐይታ
ኣይተሕፍርን ንወገናትካ
ሓሳብ ልብና ሰሚሩልና
ብሩህ ኮይኑ ተስፋ ሕይወትና
ናብራ ዓለም . . .,
35. እግዚአብሔር ይመስገን
እግዚአብሔር ይመስገን ነዚ ዘብቅዓና
ካብቲ ጸልማት ሕይወት ሓራ ዘውጽኣና
ጸልማት ተጎልቢቡ እንከንደልህጽ ልብና
ንሱ ግን ጋሊሁ ብርሃን ኣርኣየና
ከተማታት ግብጺ `ቶም ዝነደቕናዮም
ናትና ኣይኮኑን እሞ ፍጹም ሓዲግናዮም
ናትና ኣይኮነን’ሞ ሓዲግናዮ ኬድና
በዲህና’ዮ ኢና ግዝኣት ዓዲ ጓና
ብሓይልና ኣይኮነን ብቕልጽም ኣምላኽና,
ከቶ ኣይትቕደም ዋላ እንተደንጎኻ
ንዝለመነካስ ኣይተሕፍሮን ኢኻ
ቃላትካ እንክንሰምዕ ኣዚና ንረብሕ
ካብ ክፉእ ንድሕን ብኣኻ ንምካሕ
ጠፊኦም ተባሂሉ ፍጹም ተረሲዕና
ተስፋና ማሲኑ ፍጹም ምስ ሰጋእና
ኣምላኽ ግን መሓሪ ኣለኹ ኢልካና
ናይ ዘልዓለም ሕይወት ብስራት ሰሚዕና
ኣኽሊል ናይ ሽመትና ኢኻ መዓርግና
መስቀልካ `ቲ ሞትካ ሕይወት ዓዲሉና
ምውዳቕ ምትንሳእካ ናትካ ምክልባት
ኣቚሙና እዩ`ሞ ንዓኻ ስብሐት,
36. ኣይነቋርጽን ውዳሴ
ኣይነቃርጽን ውዳሴ ኣይነውሕድን ምስጋና
እግዚአብሔር ፈጺሙ’ዩሞ ዝበሎ ንዓና
እግዚአብሔር ኣብዚሑ’ዩሞ ነቲ ርስትና
ሽግ ናይ ምስጋና ቃልቃል ባልባል ኢሉ
መቕደስ ደሚቑ ዕልልታ መሊኡ
ዝተሰምዓሉ ጸሎት ልመናኡ
ልቡ ይዓርፍ ከመስግን ንዕኡ
በቲ ውዕለቱ ኣርእዩና ንሎሚ
እናደገፈ ኣትሒዙ ካብ ዓሚ
ተዘመርናሉ ብምሉእ ዕድሜና
ይውሕዶ እምበር ኣይበዝሖን ምስጋና
ዘይዘመሩ ሎሚ ጽባሕ ይዝምሩ
ቅድሚኡ ይዘሉ ምስ ጠዓሙ ፍቕሩ
ደቂ ሜልኮል ካብ ደርቢ ውረዱ
ትምክሕቲ ሓዲግኩም ንእግዚአብሔር ስገዱ
ሰሚዕና ድምጹ ካብ ላዕላይ ሰማይ
ሕዝቡ እንከጽንዕ እንከውጽእ ጸሓይ
መንፈስ ቃንዩና ተነጥቀ ልብና
መንደቕ ኣፍሪሱ መዝሙር ዕልልታና,
37. ምስጋና’ዩ ስርሐይ
ምስጋና’ዩ ስርሐይ ኣብ ዘመነይ ኣብ ዕድመይ
ስለ ኵሉ ውዕለታት እንታይ ክኸፍሎ ንጐይታ
ትማል ትማል ማዕሙቕ እዩ ነይሩ ቲ’ሕይወተይ
ሕጅ ግና ጊዜ ድሕነተይ ኣኺሉለይ
ንዕርቃነይ ሸፊኑለዩ ብብርሃኑ
ዕለት ዕለት ስሙ ምውዳስ መግበይ ኮይኑ
ኣይጠመኹን ኣይጸማእኩን’ውን ኣብ ዘመነይ
ኮይኑ ጐይታ መግቢ ንሥጋይ መግቢ ነፍሰይ
ተበቲኹ ናይ ሓዊ ገመድ ሰንሰለት
ኣይርስዖን ንዝገበረለይ ውዕለት
መን የፍቅር ክሳብ ናይ ሞት ዋጋ ከፊሉ
መን የድሕን ንበዓል ስልጣን ሞት ቀቲሉ
ኣማኑኤል ብጸዳል ፍቕሩ መሊኡ ምድሪ
ሰብ ጌሩኒ ተቐቢሉ ስቓይ ምስ ጻዕሪ
ከመይ ኢለ ከመይ ጌረ ክገልጽ ፍቕሩ
ስለይ ብደም ጨቅዩ ጐይታ ኵሉ ኣካሉ
ብኣቑሳሉ ወጺኣ ነፍሰይ ካብ መከራ
ብዝማሬ ስሙ ምኽባር’ዩ ናተይ ስራሕ,
38. ዕጹብ ድንቂ’ዩ
ዕጹብ ድንቂ’ዩ እቲ ውዕለቱ
ኣምላኽ ንዓና ዝገበሮ
ከቶ ኣይሓድገናን ንዘልዓለም
ከም እግዚአብሔር ማንም የለን
ወዲቕና ኔርና ኣተንሲኡ
ባሕሪ ከፊሉ ኣሳጊሩ
ናይ እምነት መርከብ እና ኣንሰፈፈ
ሩባ ድነ ሞት እናኣሕለፈ
ዝጠፍአት በጊዕ ንኽደሊ
ንገዛእ ርእሱ ኣዋሪዱ
መስቀሉ ሒዙ ፈጣሪ ዓለም
ኣፍቂሩና’ዩ ንዘልዓለም
ካብ ኣቦ ንላዕሊ ኣቦ እዩ
ብንብዓት ደቁ ይሳቐ’ዩ
ኣብ ሓዘን ሽግር ተኻፋሊ
ለዋህ ኣምላኽ’ዩ ተለማኒ
መታን ክንረክብ ጽኑዕ ሕይወት
ኣፍቂሩና’ዩ ክሳዕ ብሞት
ደጊም እሞ እንታይ የፍርሓና
ንኽፉእ ዘይህብ ኣቦ ኣሎና,
39. ሰራዊቱ
ሰራዊቱ ኣብ ቅድሚኡ ይቖሙሉ
መላእክቱ ኣብ ፊቱ ይሰግድሉ
ሓያል ኣምላኽ እግዚአብሔር እናበሉ/2/
ኣብ ክብሪ መንግስቱ ኣብ ልዕሊ ዙፋኑ
ዘልዓለም ይነብር ኣብ ሰማያት ኮይኑ
ንዝልምንዎ ኣእዳው ይዝርግሕ
ነቲ ጸልማት ብሰላም የውግሕ
መብረቕ ምስ ነጎድጓድ ወሓይዝ ምስጋና
ይውሕዝ ይፈስስ ኣብ ቅድሚ ኣምላኽና
መጋረጃ እሳት ይነድድ ኣብ ፊቱ
ዘመሩሉ ሊቃነ መላእክቱ
ትማል ሎሚ ጽባሕ ኵሉ ሳዕ ንሱዩ
ንሞት ዝሰዓረ ሓያል ከሃሊ’ዩ
ዳግም እንኪመጽእ ንዕኡ ክንቅበል
ብደመና ልዕል ልዕል ንብል
ኣብ ናይ ወርቂ ጽንሃ ጻዕዳ ዕጣን ጌሮም
ዝፋኑ ይዓጥኑ ኣብ ቅድሚኡ ኮይኖም
ብሓድሽ ምስጋና ብሓድሽ ውዳሴ
የመስግኑ ንቅድስት ሥላሴ,
40. ውዕለትኪ ድንግል
ውዕለትኪ ድንግል በዚሑለይ’ዩ
ሓያል ፍቕርኺ ማሪኹኒ’ዩ
ተምበርኪኸ’የ ስለ ክብርኺ
ክዝምር’የ ንኽቡር ስምኪ
ኣነ ኣይጠምይን ከቶ ኣይጸምእን
ንዓኺ ሒዘ ገለ ኣይከውንን
ኣይከብደንን’ዩ መከራ ዓለም
ወድኺ ሒዘ መድኃኔ ዓለም
ትርጉም ረኺቡ ምሳኺ ጉዕዞይ
ተራሕዩለይ እዩ ማዕጾ ዓወተይ
እቲ ጽዋዐይ`ውን መሊኡ ተረፈ
ትሕዙን ልበይ ኣባኺ ኣዕረፈ
ናይ ግብጺ ስደት ውዑይ ንብዓትኪ
ማሊዱኒ’ዩ ለዋህ ልብኺ
ኣይሓፍርን’የ ኣድኒነ ርእሰይ
ንዓኺ ሒዘ ንድንግል ኣደይ
ቅዱስ ወድኺ ማሪኹኒ’ዩ
ውሽጠይ ሓዲሩ ፈዊሱኒ’ዩ
ናይ ሴም ምሳሌ ሸፋኒት ነውረይ
ተሓጺቡዩ ሎምስ ሕይወተይ,
41. ብዓል ጸጋ ኣደ
ብዓል ጸጋ ኣደ ብዓል ጸጋ እመቤት
ሓፊስና ካባኺ ብዙሕ በረኸት
ንማዕበል ሓሊፍና ኢልና ማርያም
ክንዝምር’ውን ኢና ክሳብ ዘለዓለም /2/
ሰብ ኣብ ዘይብሉ ከተማ ሞት ኣብ ዝኸበቦ ጸልማት
መጎስ ገንዘበይ ዘመደይ ጸሎትኪ ኣቕንዐ መንገደይ
ባና ኮይንክኒ መብራህቲ ደሚቑ ገዛይ ብኽብርኺ
ብሃሴት ፊተይ በር  ቲ`ሕዙን ገጸይ ተፈትሐ
ከምቲ ናተይ ኃጢኣት በደል ይግባኣኒ’ዩ መስቀል
ጽኑዕ ኪዳና ሸፊኑኒ ንብዓት ጸሎታ ኣድኂኑኒ
እስኪ ክዛረብ ተግባራ ኣደ ምሕረት ምዃና
ጽዮን ኣእዳዋ ዘርጊሓ ዓሪቓትኒ’ያ ምስ ጐይታ
መልክዕ ግራማይ’ኺ ጽባቐይ ናብ መቕደሱ መእተዊተይ
ንዓኺ ሕዘ ጠበቓ ት’ናይ ሞት ታሪኽ ኣብቀዐ
ዕልል ክብልየ ካብ ልበይ ሰሚሩ ኵሉ ሓሳበይ
ድንግል ፈቃር እያ ሰላም ንኽብራ ይስገድ ዓለም,
42. በረኸትካ ይሕደር
በረኸትካ ይሕደር /2/ ኣብ ኩላትና /2/
ናይ ዝማሬ ጸጋ ዳዊት ኣቦና
ምስጋና ክንስውእ ንሕና’ውን ንኣምላኽና
በገና ዝሓዛ ኣእዳዉ በርቲዐን
ንጎልያድ ቀተላ ኣእማን ሰንድየን
ከበሮ ዝሃርማ ኣእዳዉ ጠንኪረን
ነባጊዕ ብምድሓን ኣንበሳ ቀቲለን
ክፉእ መንፈስ ካብ ሰብ እተርሕቐሉ
‘ቲ ናይ ሳኦል መንፈስ እትፍውሰሉ
ናይ በገና ምስጢር ናይ ዝማሬ ቃና
ደቅኻ ኢና’ሞ ይሕደር ኣብ ኩላትና
ዕልል ዕልል በሉ መታን ክትስዕሩ
ድምጽኹም ኣስምዑ ክትሓልፉ ንቐጽሩ
ናይ መዝሙር ነጎድጓድ ሰንሰለት ይሰብር
ብርሃናዊ መልኣኽ ካብ ሰማይ ይጽውዕ;
43. ምስጋና ይኹን ንሥላሴ
ምስጋና ይኹን ንሥላሴ /2/
ብበረኸት ኢዱ ተባረኸት ነፍሰይ
ምስጋና ይኹን ንሥላሴ
ካብዘይ ምንባር ናብ ምንባር
ዘምጻእካኒ እግዚአብሔር
ካብ ፍጥረታት ኣኽቢርካኒ
ብምስልኻ ፈጢርካኒ
ንፈጣሪ ንሥላሴ
ከየሰልከየት ትዘምር ነፍሰይ
ስሙ ጸዊዐ ረዊየየ
ከም ጽቡቕ ኦም ለምሊመ’የ (2)
ዝወፍርም ዝኣትውን
ኵሉ ነገር ዝዓምም
 ሚረ’ውን ዝፍጽም
ጸዊዐየ ናቱ ስም
ሥላሴ ይፈልጡ እዮም
ዘለዓለም ሕያዋን `ዮም
ብሥላሴ ከቢረየ
ውሉድነት ረኺበ’የ,
44. ንጸሎት ተንሲእና (ገጽ 457),
45. ንስኻስ ንስኻ ኢኻ
ንስኻስ ንስኻ ኢኻ ጸባኦት ዘለካ /2/
ዘልዓለም ትነብር ንዅሉ ኣሕሊፍካ
ወናኒ ናይ ኵሉ ንስኻ በይንኻ
ደመና ኣይሃሉ ዋላ'ውን ኣይዝነም
ወርሕን ጸሓይ'ውን ብርሃን እንተዘይሂቦም
ጠባይ ናይ ፍጥረታት ዋላ ይቀያየር
ከም ዘለኻያ ኢኻ ሕያው እግዚአብሔር
ሓያላን ናይ ምድሪ ትማል ዝነበሩ
ብሓይሊ ብስልጣን ኣዝዮም ዝተፈርሑ
ተኣልዮም `ዮም ምስ ጊዜ ሓሊፎም
ንስኻ ግን ኢኻ ንጉሥ ዘልዓለም,
ኵሉ እናለወጥካ ዘይትልወጥ ከቶ
ትፈድያ ንኹላ ከም ዝገበረቶ
ኣብ ጸጽባሕ'ውን ሓድሽ'ዩ እቲ ስምካ
ንስኻ በይንኻ ጊዜ ዘይቆጽረካ
ኣማልኽቲ ግሪኽ ኮይኖም’ዮም ሓመድ
ብወርቂ ብብሩር ዝተሰርሑ ብኢድ
ፍጹም ዘይትሓልፍ ዘመን ዘይስዕረካ
ንስኻ በይንኻ ትገዝእ ፈጢርካ,
46. ቋንቋይ ኢኺ
ቋንቋይ ኢኺ ድንግል ልሳን ናተይ
መልሲ ዝረኽበልኪ ካብ ኣዶናይ /2/
ብኣኺ ቀሪበ ናብ ኣምላኸይ
ቤተይ ብበረኸት መሊኡለይ /2/
በየናይ ምግባረይ ቅድሚኡ ዝቖምኩ
ብቕዓት መዓስ ኮይኑ ስሙ እንተጸዋዕኩ
ንዓኺ ሒዘ’የ ድንግል ረዳኢተይ
ስለ ቃል ኪዳንኪ ትድሕን ሕይወተይ /2/
ናብራ ቅድስና ካባይ ተሰዊሩ
ብስርቂ ብሓሶት ውነይ ተደፊኑ
ብልመና ድንግል ብኣደ ብዙሓን
እንሆ ይዝምር ከም ኩሎም ቅዱሳን /2/
ብስምኪ ለሚኑ ዝሓፈረ የለን
ብኣኺ ዘይከብር ሰብ’ውን ኣይርከብን
ኣነ ብምግባረይ ፍረ’ኳ ዘይብለይ
ስምኪ ተጸዊዔ ይሕደስ’ቲ ሓይለይ /2/
ሰላም ለኪ ኢለ እንክጅምር ጸሎተይ
ፍሥሐ ይዓስሎ መላእ ሰብነተይ
ከም ኤፍሬም ሶርያዊ ከቕርብ ምስጋና
ድንግል ረዳኢተይ ሃብኒ ልቦና /2/,
47. ለባሲተ ሞገስ
ማርያም ድንግል ለባሲተ ሞገስ ወግርማ /2/
ወግርማ ለባሲተ ሞገስ /2/
ወግርማ ለባሲተ ሞገስ ወግርማ /2/
ኢየሩሳሌም /2/ ሃገረ ሰላም
ጸጋ ሞገስ ግርማ እተልብስና'ኺ
ኣደ ኣዶናይ ካባና ኣይትርሓቒ
ፍቕርን ትሕትናን ቀሲምና ካባኺ
ናይ ጸጋ ግምጃ ቤት ማሕደሩ ኢኺ
ልብና እንክውጋእ ብናይ ሓዘን ኵናት
ናባኺንጽጋዕ እናፍሰስና ንብዓት
ብድምጽኺ ምኡዝ እንክትድብስና
ሽዑ ኢና ንናገፍ ካብ መሪር ሓዘና
ናይ ጽድቂ ጸሓይ ብርሃን በሪቑልና
ካብ ዘፍርሕ ጸልማት ካብ ማዕሙቕ ወጻእና
ኣይንዓርቅን ዳግማይ እንደገና
ወድኺ ክርስቶስ ለቢስናዮ ኢና;
48. ተመስገን ጐይታየ
ተመስገን /3/ ጐይታየ ተመስገን ጐይታየ
ምኽኣል ስኢነዮ በዚሑ ገበነይ
ብኣኻ ኣምላኸይ ተሸፊኑ ጉደይ
ናብራ መሪሩኒ ፈተና ምስ ኮነ
ሕይወት ከቢዱኒ ምኽኣሉ ስኢነ
ኵሉ ግን ጐይታየ ንጽቡቕ ጌርካዮ
ኣምላኽ ንውዕለትካ ብምንታይ ክፈድዮ
ከምቲ ናተይ ሓሳብ እንተዘይሰለጠ
ተመስገን’የ ዝብል ውዕለትካ ፈሊጠ
ጸዊዐ ኣይሓፍርን ኣምላኸይ’ዩ ጐይታይ
ኵሉ በኣኻ’ዩ ተቐበል ምስጋናይ
ኣብ ራህዋ ኣብ ሓጎስ ኣብ ሽግር ኣብ ሓዘን
ኤልሻዳይ እግዚአብሔር ዘልዓለም ይመስገን
ምስጢር ውሽጢ ቤተይ ንሱ’ዩ ዝፈልጦ
ገበነይ ሸፊኑ ሕይወተይ ለወጦ,
49. እንታይ’የ ክመልስ
እንታይ’የ ክመልስ ኣነ
ንእግዚአብሔር ንዝገበረለይ /2/
ቅድሚኡ እቐውም ንምቅራብ ምስጋናይ
እዝምር ንዕኡ ደራዚ ንብዓተይ
ውዕለቱ ብዙሕ'ዩ ዝገበሮ ንዓይ
እንክዝንግዓኒ ዘመደይ ወገነይ
ከመይ ኢለ ክገልጾ ንናይ ኣምላኽ ስራሕ
ኣውጺኡኒ'ዩሞ ካብ ጭንቂ መከራ
ዘይገበረለይ እንታይ ኣሎ ጐይታይ
ተመስገን ክብሎ'የ በዓል ውዕለተይ
ወዲቐ ከይተርፍ ኣተንሲእካኒ'ኻ
ተመስገን እግዚአብሔር እንታይ ይሰኣነካ
ምድሓን ናይ ኣምላኸይ ብዓይነይ ርእየ'የ
ብሓያል ቅልጽሙ ካብ ሞት ተሪፈ'የ
ብኽያተይ ብደስታ ንዝለወጠለይ
ምስጋና ይኹኖ እግዚአብሔር ኣምላኸይ
ሓሳበይ ሰመረ ናይ ልበይ ትምኒት
ንብዓተይ ተደርዘ ቤተይ መልኣ ሃሴት
ንዕኡ ክዝምር ክቓንየሉ'የ
ጐይታ ስለ ፍቕሩ እንታይ ክኸፍሎ'የ;
50. ንሥላሴ ኣመስግኑ
ንሥላሴ ኣመስግኑ /2/
ናይ ምድሪ ፍጥረታት ዘምሩ ዕልል በሉ
በስመ ኣብ ወወልድ ወመንፈስ ቅዱስ
ምስጋና ይግባእ ንሥሉስ ቅዱስ
ንዓለማት ኵሉ ዝፈጠረ ጐይታ
ምስጋና ይግባእ ክሳብ መወዳእታ
ሱራፌል ኪሩቤል ንዘመስግኑኻ
መላእክት ኣብ ሰማይ ንዝውድሱኻ
ንሕና ደቂ ኣዳም’ውን ንዝምረልካ
ኣብ ሰማይ ኣብ ምድሪ ንጽውዕ ንስምካ
እንተጠመኹ’ውን ብሥላሴ እጸግብ
እንተ ጸማእኩ’ውን ብሥላሴ እረዊ
ሥላሴ እምባ`ዩ መጸግዕየይ
ንዓይ ይመርሓኒ ናይ እምነት ጎደና,
51. ኦ ሥሉስ ቅዱስ
ኦ ሥሉስ ቅዱስ ተመስገን /2/
ፈጣሪ ኵሉ ዓለማት
እግዚአብሔር ተመስገን
ኣዳም ከይተፈጥረ ኣብ ዙፋን ነበርካ
ብኣምላኽነትካ እናተመስገንካ
መላእኽት ፈጠርካ ስምካ ዝጽውዑ
ብምስጋና ቆይሞም ምስኻ ዝነብሩ /2/
ወድሰብ ፈጠርካ ክብርኻ ክወርስ
ንዓኻ ኣመስጊኑ ህይወቱ ክቕድስ
ንሕና’ውን ንጽውዕ ከይተገብኣና
ማዕጾኻ ንኹሕኩሕ ነቕርብ ምስጋና /2/
ናይ ነገስታት ንጉሥ ናይ ዓለም ፈጣሪ
ንፍጥረታት ኵሉ ኣውዒሉ ኣሕዳሪ
ሥላሴ ነመስግን ሥሉስ ቅዱስ ንበል
ንዓለም ካብ ምኽባር ኣብ ቤቶም ነጽልል/2/
ኣብ ሩባ ዮርዳኖስ ሥላሴ ርኢና
ንመንግስቱ ቅዱስ ቅዱስ ቅዱስ ኢልና
ትባረኽ ትቀደስ ነፍሰይ ብሥላሴ
ብአምላክ ኣቦታት ኣብርሃም ወሙሴ /2/,
52. ናይ ያሬድ ዜማ
ናይ ያሬድ ዜማ ድንግል ኣደ ጐይታ
ናይ መስቀል ህያበይ በየናይ ልሳነይ
በየናይ ቃላተይ ክብለኪ ማርያመይ
ሰማይ ኮነ ምድሪ ጣዕምኺ ይነግሩ
ፍጥረታት ብምልኦም ስለኺ ይምስክሩ
ብቓላት ዘይግለጽ ድንቂ’ዩ ስራሕኪ
ማርያም ኣደ ጐይታ የለን ዝመስለኪ
ማርያመይ ድንግለይ ረዳኢተይ
በጻሒት ኣብ ሽግረይ ኣብ ጭንቀተይ
ብዓይነይ ርእየዮ’የ ተኣምርኪ
ልሳነይ ክፈትዮ ጽዮን ክብለኪ
ናይ እግዚአብሔር ጥበብ ብኣኺ ተገልጸ
ስለ ደቂ ኣዳም ድኅነት ተኣወ 
ምኽንያት ምድሓና ማርያም ብምዃንኪ
ተስፋ ኣዳም ኢኺ ካብ ቅድም ካብ ጥንቲ
ናይ ጽባሕ ኣይፈልጥን እፈርህ
ምሳይ እንተኾይንኪ ግን እተብዕ
ቅድሜኺ ክቐውም’የ ንምስጋና
ማርያመይ ክብለኪ ብትሕትና
ትውልዲ ብምልኦም ፍጹም የመስግኑ
ብኣኺ እዩ’ሞ ትንቢት ተፈጺሙ
ኣዳም ኮነ ደቁ ኣብ ሰማይ ኣብ ምድሪ
ማርያም /2/ይብሉ ክብርኺ ይዝርዝሩ
ጸልማት ናብራ ካብ ቅድመይ ተገፊፉ
ድንግል ኣደይ ብኣኺ ልበይ ዓሪፉ
ቅረብኒ ድንግለይ ኢለ ክጽውዕ
ጸድፍን እሳትን ኵሉ ብኣኺ ይጠፍእ,
53. በተኣምርኪ
በተኣምርኪ ተፈስሃ ኵሉ ዓለም
በተኣምርኪ እግዝእትነ ማርያም እግዝእትነ /2/
ተኣምርኪ ክንበብ እግዝእትነ
እቲ ናትኪ ስራሕ ኣጋንንቲ ኣይቀርቡን እግዝእትነ
ይርሕቕ መከራ በቲ ተኣምርኪ
ዝሰምዕ ዘንበቦ በረኸት ይወርስ ከምቶም ቅዱሳን
ስማ መተዓረቒ እግዝእትነ
ናይ ፍቕሪ ኣደ እያ ናይ ወልድ መሕደሪት
ደንጋጺት ርኅርኅቲ ማርያም ኣዴና
ናይ ሰማይ ንግስቲ
ናይ ማርያም ኣዴና
ተኣምራ ነኽብር ክህበና’ዩሞ
ፍቕሪ ምስ ሰላም ክህበና’ዩሞ
ፍቕሪ ምስ ሰላም,
54. ጽርሓ ኣርያም
ጽርሓ ኣርያም/4/
ክብርኺ ብዙሕዩ ንዘልዓለም
ብቓል መላእኽቲ ሰለስተ ከተማ
ኣብ ኤረር ኣብ እዪር ከምኡውን ኣብ ራማ
ውዳሴ ቀሪቡ ንንግስት ሰማይ
ኣደ ወዲ ኣምላኽ ብኽብሪ ተራእየት
በረኻ ዘለዉ ዓለም ዝነዓቑ
ውዳሴ ደጊሞም ስምኪ እናሰነቑ
ስምኪ እንክጽዋዕ ድያብሎስ ይሃድም
ንስኺ ተስፋኦም ድንግል ማርያም
ኣብ ትሕቲ ኣእጋራ ንወርሒ ረጊጻ
እቲ ናይ ክብሪ ኣኽሊል ኣብ ርእሳ ደፊኣ
ብቅዱሳን ኩሎም ክትምስገን ትነብር
ኣደ ኣማኑኤል ጐይታ እግዚአብሔር
ንጽህና እዩ ልብሳ ብርሃን ናታ ግርማ
ፍጥረታት ክትባርኽ ክብሪ ተሰሊማ
ነፍሳት ክቕደሱ ብእምነት ከቢቦም
የመስግንዋ እዮም ከበሮ ኣልዒሎም;
55. ፍቕሪ’ኻ ዘልዓለም
ፍቕሪ’ኻ ዘልዓለም ከማኻ የለን
ከሃሊ ኢኻ ጐይታ ፍጹም ዘይርታዕ
`ቶም ሰረገላታቱ ፈጠኑ
ፍላጻ እሳት ሓዛ ኣእዳዉ
ኣይሓልፍን’ዩ ኣይሰዓርን
ንእግዚአብሔር ኣምላኽ ዝመስል የለን
ነጎዳ ይነጉድ ሰማይ ጸልሚቱ
ንኽብሩ ርእዮም ኣሕሉቕ ሃደሙ
ዘፍርሕ ሓያል መብረቕ’ዩ ድምጹ
ደጌታት ሲኦል ተነዋወጹ
ከምቲ በደልና ኣይትፍረደና
ሞይትካ ኢኻ’ሞ ከተድሕነና
ምሕረት ትልግስ ንዅሉ ዓለም
ፍቕሪ ኢኻ’ሞ ንዘልዓለም
ኣብ ዕጹው ገዛ ምእታው ትፈልጥ
ጐይታይ ካብ ኢድካ መን’ዩ ዘምልጥ
ሓጎስ ናይ ቤተይ ምንጪ ዕልልታይ
በቲ ቅብእኻ በሪሁ ገጸይ,
56. ንእግዚአብሔር ምስጋና
ኣብ ሰማይ ንእግዚአብሔር ምስጋና
ኣብ ምድሪ ንወዲ ሰብ ሰላም
ተወሊዱ’ዩ’ሞ መድኅኔ ዓለም /2/
ቲ’ናይ ሞት ዘመን ጊዜኡ ከብቅዕ
ሕይወት ወድሰብ ካብ ሓጢኣት ክነጽህ
ካብ ድንግል ማርያም ጐይታ ተወሊዱ
ቂምን በቐልን ኵሉ ተለዊጡ
ኮይኑዩ ሰላም ናጽነት ንሕይወት
ተወሊዱ’ዩ ናይ ዓለም መድኃኒት
ናይ ሰማይ ዜማ ተሰምዐ ኣብ ምድሪ
ብኣፍ መላእክት ንእግዚአብሔር ክብሪ
ቃሉ ኣይርስዕን ናይ ምሕረት ኪዳኑ
ንኃጥኣን ካብ ሞት ዘውጽኣሉ
ማሕላኡ ጽኑዕ ዝበሎ ዝፍጽም
ዘድሓነና ኣምላኽ ዕልል ንበለሉ
ኣጽናዒ ድምጺ ሰሚዕና ኣብ ኤፍራታ
ኣብ ዱር ርኢናዩ ናይ ፍጥረታት ጐይታ
ኣብ ዝቖመሉን ዝሓድረሉን ቦታ
ክንሰግድ ኢና ዳግም ኢልና ጐይታ,
57. ኣይስልችወንን ከቶ
ኣይስልችወንን ከቶ ውዳሴ መዝሙር ቅኔ
ብዙሕ’ዩ ጌሩለይ እግዚአብሔር ኣብ ዘመነይ
ምሕረቱን ዓቢይ ፍቕሩን ሎም’ውን ኣይሓደገን
ኣብ ልሙዕ ሸኻ ለምለም ነባጊዑ ይመርሐን
ሓያል’ዩ ናትና ኣምላኽ ንዘለዓለም ዝርህርህ
መጽሓፍ ዕዳ ቀንጢጡ ጸገም ሽግር ዝፈትሕ
ምእንታይ ተሰቒሉ ፍጹም ዓወት ሂቡኒ
ምእንታይ ተሰቒሉ ብሕይወት ኣንቢሩኒ
ብዙሕ’ዩ ውዕለቱ ተዘርዚሩ ኣይውዳእን
ንውዕለቱ ዝገልጽ ብርቱዕ ቃል ኣይርከብን
ንስኻ ሓያል ኢኻ ዝመስለካ’ውን የለን
ኣብ ዙፋንካ ትነብር ጸኒዕካ ዘለዓለም
ብተስፋኻ ኣሚነ ናባኻ መጺአ ኣለኹ
ተመስገን ክበረለይ ንገሰለይ እናበልኩ
ፈሊኻ ጸዊዕካኒ ጸጋኻ ኣብዚሕካለይ
ዘወትር ኣብ ቅድሜኻ ኣመስገንኩኻ ጐይታይ
ኣምላኸይ ፈታዊየይ ኢለ ክጽውዓካ
ኢየሱስ ወዲ ኣምላኽ ለዊጡኒ ፍቕርኻ,
58. ዝስዋእ በጊዕ
ኣቦየ ዝስዋእ በጊዕ ኣቤሎ
ኣብርሃም መሰውኢ ቦታ ኣበይ’ዩ
ነምልኾ ኣምላኽ ኣቦ ፍቕሪ’ዩ
ነምልኾ ኣምላኽ ዓቢይ ኣቦ’ዩ
\uF0AB\uF0AB\uF0AB
ወደይ /3/ ክነግረካ ኣይበጻሕናን ጌና ርሑቕ’ዩ
ኣብ ጎቦ ሞርያ ኣብቲ እምባ ኵሉ ነገር ዘሎ ኣብኡ’ዩ
ምእዛዝ ካብ ሕማቕ መስዋእት ይበልጽ እመኑ እግዚአብሔር ታሪኽ ይልውጥ’ዩ
ኣቦ’የ ዝስዋእ በጊዕ ኣቤሎ
ኣብርሃም መሰውኢ ቦታ ኣበይ’ዩ
ነምልኾ ኣምላኽ ኣቦ ፍቕሪ’ዩ
ነምልኾ ኣምላኽ ዓቢይ ኣቦ’ዩ
ኣዚዙኒ እግዚአብሔር ሓደ ነገር ከምዚ ብቐሊሉ ዘይንገር
ብኣኻ ተፈተነ እምነተይ እንታይ ሒዘ ክምለስ ናብ ቤተይ
ኣቦየ ክስዋእ ካብ ተኣዘዝካ
ቀልጢፍካ ኣንብረለይ’ቲ ኢድካ
ካብ ኵሉ ይበልጽ ናይ እግዚአብሔር ስራሕ
በርትዕ ጽናዕ ከምኡ’ውን ኣይትፍራሕ
ከብደይ ኣብዩኒ ወደይ ወደይ ከመይ’ለ ትንፋስካ ከሕልፍ ባዕለይ
ከመይ’ለ ክብርትዕ ክጸንዕ ከቢድ ነገር`ዩ’ሞ ዘጨንቕ
ኣቦ’የ ንዓይነይ ኣይትርአ ብፍቕሪ
ክትርህርህ ንኸይተርፍ ጽድቂ
ድፍኣዮ ፊተይ ክስውኣሉ
ንከኽብረኒ ብበረኸቱ
መጺኡኒ ትእዛዝ ካብ ኣምላኸይ ክቕበሎ እየ ኢለ ሕራይ
እነሆ ይስውእ ሓደ ወደይ ንኸኽብር ትእዛዝ ናይ ኣምላኸይ,
59. ተዛረብ
ተዛረብ ባርያኻ እስማዕ
ሳሙኤል በል ድምጽኻ የገርም
ህፃን’የ ሓንቲ ዘይብለይ
እስኪ ተዛረብ ክሰምዕ ጐይታይ /2/
ኣብ ዘፍርህ ኣብ መቕደስካ ኣንብረኒ ብመንፈስካ
ድኹም እየ ጽግዕተኛ ብኣኻ እቑም እጸናናዕ
ኣይስጎጐኒ ሰይጣን ኣይትርሓቕ ካባይ
ቤትካ ዘእቱ ጸጋ ኣብዝሕ ኣብ ልዕለይ
ፈቒድካ ኢኻ ጸዊዕካኒ ብምሕረትካ ኣጽኒዕካኒ
`ቲ ፍቕርኻ የንብረኒ ትፈትወኒ ትምሕረኒ
ሰላመይ በዚሑ’ዩ ብኣኻ ጐይታይ
ከቶ ኣይጠፍእን ኣነ ኣለኻ ምሳይ
ኣፍኒን ፊንሃስ ኣሕዋተይ ‘ተሕዘኑኻ ኣዶናይ
ንኽነግር ንወገነይ ኣንቂሕካኒ ካብ ድቃሰይ
ከመይ ጌረ ክኽእሎ ነዚ ሰኸመይ
ናይ ታሪኽ በሰላ’ዩ ክሳብ ዘልዓለም
ኣብ ድንኳንካ ኣብ መቕደስካ ክእውጆ ንስራሕካ
ሃበኒ ኢኻ ቅድስና ዘክረኒ ኣብ ምጽኣትካ
ካብ ዳን ክሳዕ ቤርሳቤህ እቕናእ ንስምካ
ቅዱስ እስራኤል ኣምላክ ልዕሊ ኵሉ ኢኻ,
60. ተሓቲምኪ
ተሓቲምኪ ኣብ ልቦና ሰብ
ናይ ድኹማት ኢኺ’ሞ ምርኩስ
ክውድስ’የ ብሓድሽ ምስጋና
ኣደ ጐይታይ ጌና’ዩ ፍቕረይ
ሕያዋይ ልብኺ መዕረፊ ድኻታት
ንንፋስ ውቅያኖስ ንማዕበል መስገሪት
ወሪስና ንስምኪ ካብቲ መዝገብ ወርቂ
ወሊድክልና ድንግል ንጸሓይ ጽድቂ
ጽዮን ኢልና ኢና ኢኺ መዕቆቢትና
ሞት ኣይንርእን ከለኺ ኣዴና
ቀስተ ደመናይ ኮይንኪ ምልክተይ
ኣለኹ ክሳብ ሎሚ ብኣኺ ድንግለይ
ወድኺ ኣሚነ እንታይ ይጎድለኒ
ዝጨንቀኒ ኵሉ ይእዘዘኒ
ጽዮን ኢልና ኢና ብሓደራ ናትኪ
ሞት ኣይንርእን ኣዴና ከለኺ
ጽዮን ኢልና ኢና ኢኺ መዕቆቢትና
ሞት ኣይንርእን ከለኺ ኣዴና
ተኸቢቡ’ቲ እምባ ብብሩህ ደመና
ወልደኣብ ክርስቶስ ካባኺ መጺኡልና
ኣፍና’ውን መሊኡ ምስጋና ዕልልታ
ብዘይካኺ ኣይረኣኹን መቕደስ ኣደ ጐይታ
ጽዮን ኢልና ኢና ብሓደራ ናትኪ
ሞት ኣይንርእን ኣዴና ከለኺ
ጽዮን ኢልና ኢና ኢኺ መዕቆቢትና
ሞት ኣይንርእን ከለኺ ኣዴና
ጉልበት ጸላእየይ ጽንዓቱ ሰቢርኪ
ወዲ ሰብ ካብ ሲኦል ካብ ሞት ወጺኦሙልኪ
ጥዒምዋ ነፍሰይ ናይ ማህጸንኪ ፍረ
ክጽውዓኪ እየ ብጥዑም ዝማሬ
ጽዮን ኢልና ኢና ብሓደራ ናትኪ
ሞት ኣይንርእን ኣዴና ከለኺ
ጽዮን ኢልና ኢና ኢኺ መዕቆቢትና
ሞት ኣይንርእን ከለኺ ኣዴና,
61. ርእየያ ብዓይነይ
ርእየያ ብዓይነይ ኣማዕድየ
ናይ ያሬድ ጥዕምቲ ዝማሬ
ከም ኣበው ንዕኣ ቃነኹ
ኣእዳወይ እናዘርጋሕኩ
ኣይስዕረንን’ዩ ድኻም ይኹን ትኻስ
ተተገምሰስኩ ፍቕርኺ ኣየደቅስ
ሰለም ‘ተበልኩ ንስኺ ሓሳበይ
ኣይተኸወልክን ነጊስኪ ኣብ ልበይ (2)
መደያይቦ ናይ ሎዛ መሳልል
ናይ ዜማ ቤተይ ናይ መቕደስ ጸናጽል
ንጉሥ ናይ ሰማይ ኣሎ ብልዕሌኺ
ንስኺ ድንኳን ንሱ ተኻሊኺ (2)
ስምኪ ኣብ ኵሉ ስለዝተፈትወ
ስለክብርኺ ፍቕሪ ተፈነወ
ካብቶም ዘይኣምኑ ተኾነኳ ስቕታ
ካብ ገብርኤል’ዩ ናይ ስምኪ ሰላምታ (2)
ገንጺለ መጽሓፍ ውዳሴ እንከብጽሕ
ተመልኪተኪ እናነባዕኩ ብዙሕ
እዝራ መሰንቆ ዳዊት’ውን በገና
ሂቦሙኒ’ዮም ክህበኪ ምስጋና (2),
62. መትሕተ ፈጣሪ
መትሕተ ፈጣሪ መልዕልተ ፍጡራን
ኣልቦ ዘከማኪ እሙ ለኣዶናይ
ካብ ቤተይ ወጺኤ ገዛኺ ክሳለም
ናይ ልበይ ነጊረ ቅድሜኺ ክቐውም
ዝተቐደሰ’ዩ ኢድኪ ብበረኸት
ክዝምረልኪ’የ ኣንቲ ዕጸ ገነት
ንባብ ናይ ፍቕርኺ ነጢቡ ኣብ ልበይ
ንወርሒ ረጊጽኪ ነጊስኪ ኣብ ሰማይ
ከዋኽብቲ ልዕሌኺ ጸሓይ ተኸዲንኪ
ጽዮን ደስ ይበልኪ እግዚአብሔር ሓርዩኪ
ዘልኣለማዊ’ዩ ናትኪ ድንግልና
ልዑል ጌሩኪ’ዩ ናይ ጥበቡ ፋና
ንናይ ሰማይ ጐይታ ንኣምላኽ ወሊድኪ
ብዅሉ ክብርቲ ካብ ሰብ ተፈሊኺ
መን’ዩ ዝመስለኪ ድንግለይ ንጽሕቲ
ፍጡር’ውን የለን ዝወዳደረኪ
ኣደ ናይ ንጉሥ መመክሒት ፍጥረት
ሕጹር’ዩ ልብና ናይ ፍቕሪ ቀለቤት;
63. ሰማያውያን ኣብ ሰማይ
ሰማያውያን ኣብ ሰማይ
ኩሎም ፍጥረታት ኣብ ዓለም
ይዝምሩልካ ንዓኻ ጐይታና
ይዝምሩልካ ንዓኻ ኣምላኽና
ለይትን መዓልትን ዘየዕርፉ
ቅድሚ ዙፋኑ ዘመስግኑ
ሰራዊት ሰማይ መላእክቲ
ንኽብርኻ እዮም ኣመስገንቲ
ኵሉ ዝሓዝካ ጐይታ ኢኻ
ኣብ ሰማይ ምድሪ ዝነገስካ
ኣምልኾ ቅኔ ንግሆ ምሸት
ንኽብርኻ እዩ ጐይታ ጎይቶት
ውዕለት መስቀልካ በዚሑልና
ጣዕሚ ፍቕርኻ መሲጡና
ከመይ ስቕ ይብል እቲ ልሳና
ውዕለትካ ኮይኑ ኣብ ልብና
ለይትን መዓልትን ዘየዕርፉ
ቅድሚ ዙፋኑ ዘመስግኑ
ሰራዊት ሰማይ መላእክቲ
ንኽብርኻ እዮም ኣመስገንቲ,
64. በገናይ ኣልዒለ
በገናይ ኣልዒለ መሰንቆይ ተኺለ
ከቕርብ ምስጋና ሥሉስ ቅዱስ ኢለ (2)
ናይ ዘለዓለም ኣምላኽ ስሙ ዝገነነ
ከም ዝተናገሮ ኵሉ`ውን ዝኾነ
ዝፋኑ ክቡብ እዩ ብክብሪ ብግርማ
ካብቲ ዓቢይ መቕደስ ምስጋና ይስማዕ
ኣሮንን ሙሴን ቅዱሳን ኵልኹም
እተዉ ናብ ድንኳን ንጸናጽል ሒዝኩም
ካብ ኩሎም ኣብሊጹ ጐይታ መሪጽኩም
መስክሩ ንዓለም ኣምላኽ’ዩ ኢልኩም
በቲ ክቡር ደሙ ዝተበ ወኩም
መግለጺ ናይ ፍቕሩ ደሙ ዘፍሰሰልኩም
ንልቢ የረስርስ ናይ ስሙ ምስጋና
ዓው ኢልኩም ዘምሩ ብድምጺ በገና
ኣብ ምርኮ ባቢሎን ንዘይረስዓና
ጠሚና ዓሪቕና ዋልታ ዝኾነና
ብዘይካ ሥላሴ መን ኣሎ ንዓና
ካብ ግዝኣት ሓያላት ሓራ ዘውጽኣና,
65. ንዓኻ ዘቐድም (ገጽ 458),
66. ማርያም ኢለ
ማርያም ኢለ ክዝምር’የ
ከም ኣቦታተይ ክጽውዓ’የ
ብዜማ ያሬድ ብሓድሽ ምስጋና
ክዝምር’የ ምሉእ ዘመነይ
ማርያም ኢለ በዓል ቅኔ እንሆ ተዓጢቑ ፍጹም
>> >> መንፈስካ ይማርኽ ማሕሌት ክቕወም
>> >> ኣብቲ ማዕጠንተ ወርቅ ዓሪጉ ጸሎተይ
>> >> ብኣደ ኢየሱስ ብኣኺ ድንግለይ
ማርያም ኢለ መሊኡ መቕደሱ ናይ ክብሪ ደመና
>> >> ድንግል ናትኪ ምልጃ ናብኡ ስሒቡና
>> >> ኮይንኪ ተረኺብኪ ካልአይቲ ሰማይ
>> >> ዝወለድኪ ጐይታ ናይ ጽድቅና ጸሓይ
ማርያም ኢለ ጸዊዐ ኣይደክምን ስምኪ’ዩ መዓር
>> >> ሰኣሊ ለነ ክብል ክጽውዕ እነብር
>> >> ጸጋኺ ኣብ ቤተይ መሊኡ ፈሲሱ
>> >> ሓዘነይ ብኽያተይ ጠፊኡ ሓሲሱ
ማርያም ኢለ ፈጺሙ ፈሪሱ ዕርዲ ጸላእየይ
>> >> ብመስቀል ተደርዘ ንብዓት ናይ ኣዒንተይ
>> >> ኣይፈርሕን ኣነስ ኣላትኒ ዋልታ
>> >> ቁስለይ እትፍውስ ጸላኢ መኪታ;
67. ዘይጠፍእ ፋኑስ
ዘይጠፍእ ፋኑስ ንቅዱሳን ዘብርህ /2/
ወዲ እግዚአብሔር ወዲ ድንግል ማርያም
ኢየሱስ ምሳና ኮነ /2/
ተጠቕሊሉ ከይዱ’ቲ ጸልማት ካብ ፊቱ
ንሞት የርዕድ’ዩ ዓቢይ ጐይትነቱ
ምድሪ ተቐደሰት በቲ ክቡር ስሙ
ካብ መስቀሉ ወጺኡ ፈሲሱ ሰላሙ /2/
ዓምደ ብርሃን’ዩ ንዓለም ዘብር 
ናይ ጽድቂ ጽባቐ መልክዕ ዝሰርሐ
ከም ኣእማን ሰንፔር የብርህ ኣብ ልበይ
ናዝራዊ ኢየሱስ ፍልጠተይ ጥበበይ /2/
ቲ’ዘይወግሕ ለይቲ እነሆ ወጊሑ
ኣብ ጸልማት ዝነብር ኵሉ ተፈቲሑ
ናይ መበለት ዳኛ ምሩኽካ ጌርካኒ
ብዘደንቕ ቀለም ኣብ ኢድካ ጽሒፍካኒ/2/
መዓልቲ ፍርድና ንዝጽበይዎ
ከተርእዮም ኢኻ ሓቂ ክፈልጥዎ
ሰንሰለት ተበትከ ጴጥሮስ’ውን ተፈትሐ
ናይ እስራኤል ጸግዒ ፍሉይ’ዩ ጐይታና /2/,
68. ኣማናዊት ጽዮን
ኣማናዊት ጽዮን ዝተባሃልኪ ጽብቕቲ ከተማ
ድምጺ ሰላምታኺ ኣደየ ኣእዛነይ ሰምዓ
እንምሕጸነልኪ ከተማ ድኻታት
ተሓሊኺ ኔርኪ ብግርማ መለኮት
ከጽልል ክመጽእ ድንግል ፍቐድለይ
ጸላእየይ ሰይጣን ከይጻወተለይ (2)
ኣይጠፍእን ኪዳንኪ ዘይዓኑ ማሕላ
ፈጺማ ኣይትወድቕ ወድኺ ዝበላ
እግስግስ ኣለኩ ናብ ኣፍደጌታትኪ
ከጸናንዓኒ መሓሪ ወድኺ (2)
ኲናት ጸላእየይ ፈጺሙ ተሰብረ
ደብዳቤ ናይ ሞተይ ብመስቀል ተሳዕረ
ሕይወተይ ዘፍረኺ ኢኺ’ሞ ምኽንያተይ
ፈጺመ ኣይሓፈርኩን ኣብ ቅድሚ ከሰስተይ (2)
ኣይስልችወንን’ዩ ቅድሜኺ እቐውም
እጸግብ እረዊ እንኪጽውዕ ናትኪ ስም
ድኻመይ ቀሊሉ እንክኣቱ ቤተይ
ክዝክረኪ’የ ድንግል ኣደ ጐይታይ (2);
69. ገና ክንዝምር ኢና
ገና ክንዝምር ኢና (4)
ከም ናይ መላእክቱ ብርሃኑ ለቢስና
ገና ክንዝምር ኢና
ንኣምላኽ ናይ ዳዊት ቅድሜና ሰሪዕና
ብዝማሬ ያሬድ ናይ ዳዊት በገና
ከም ናይ መላእክቱ ብርሃኑ ለቢስና
ንኽብሪ ሥላሴ ክንገልጽ ፍቕርና
ገና ክንዝምር ኢና
ናይ ምስጋና ዜማ ጐይታ ሂቡና’ሎ
ከም ናይ መላእክቱ ንዑ ነመስግኖ
ዘይተሰምዐ ዜማ ካብ ሰብ’ውን ዘይኮነ
ብዘይምቍራጽ ልብና ፈልፈለ
ገና ክንዝምር ኢና
ብትዕቢት ዘይኮነስ ብዓቢይ ትሕትና
ንኽብሪ ክርስቶስ ክንገልጽ ፍቕርና
ስራሕና ኮይኑ`ሎ ንኣምላኽ ምስጋና
ስለዝኸፈለ ህይወቱ በጃና
ገና ክንዝምር ኢና
ዳዊት ተመሲጡ እንከቕርብ ምስጋና
ሜልኮል ሰሓቐቶ ስኢና ልቦና
ኣምላኽ ግን ሓረዮ ኣኽበሮ ንዳዊት
ከቕርብ ኣዘዞ ናይ ምስጋና መስዋእት
ገና ክንዝምር ኢና,
70. ትም ኣይትበሉ
ትም ኣይትበሉ ንእግዚአብሔር ኣመስግኑ
ቅዱስ /5/ በሉ መላእክት ኵልኹም
ምስጋና ኣቕርቡ ቅዱስ /2/ በሉ
ሓፍቲ ሙሴ ማርያም ከበሮ ኣልዕሊ
ብመዝሙር ምስጋና ዕልል /2/ በሊ
ንኣምላኽ ንዘምር ኩላትና ብዕልልታ
ምስጋና ይኹኖ ናይ ሰራዊት ጐይታ /2/
ኩላትና ንዘምር ንክብሪ እግዚአብሔር
ውዕለቱ ብዙሕ’ዩ ናይ መስቀሉ ነገር
ካህናት ዘምሩ ኩላትኩም ብዕልልታ
ንጐይታ እግዚአብሔር ናይ ሰራዊት ጐይታ /2/
ንባሕሪ ከፊሉ ዘሰጋገረኩም
ንከውሒ ኣንቂዑ ማይ ዘስተየኩም
ምእመናን ዘምሩ ኩላትኩም ብዓውታ
ንንጉሥ ክርስቶስ ንዘምር ብዕልልታ /2/,
71. ሓይልኻ እንክግለጽ (ገጽ 458)
ሓይልኻ እንክግለጽ
ሓይልኻ እንክግለጽ ኣብ ሰማይ /2/
ጐይታይ መን’ዩ ደው ዝብል
ቅድሜኻ መን’ዩ ደው ዝብል /2/
ኣቤት ቀርኒ መለኸት እንክንፋሕ
ኣዋጅ እንክእወጅ ብገፊሕ
ጻድቃን እንክቖሙ ብየማን
እንታ’ዩ እቲ ናትና ዕድል
ኣቤት ሸውዓተ ንፋስ ነፊሶም
እንክህውኹ ንዅሉ ዓለም
እንክእዘዝ ናይ ባሕሪ ማዕበል
ቀጥቀጥ እንክብሉ ከናፍር
ኣቤት እንክጽውዑ ጻድቃን ቅዱሳን
ሰናይ ዝገበሩ ብሩኻን
ዘዋህለልዎ ትሩፋት
እንከቕርቡ ናብ ኣምላኽ ስብሓት
ኣቤት ኃጥኣን እንክጽውዑ ንፍርዲ
እንክኣትዉ ገሃነም ነዳዲ
ዘይጠቅም ብኽያት ኮይኑ
ውርደት እንክኸውን ሓዘኑ
ኣቤት ማዕጾ ሰማያት እንክኽፈት
መላእክት እንክነፍሑ መለኸት
ዘይተራእየ ፍሉይ ግርማ
ድምጺ እንክስማዕ ኣብ ራማ,
72. 853. ከንቱ’የ
ከንቱ’የ ናይ ከንቱ ከንቱ’የ
ዋሕስን ጠበቓን ኣምላኽ ተዘይጌረ
ተስፋ ዝኾነኒ ሕይወት ዝህበኒ
እግዚአብሔር ጥራይ’ዩ ዘጸናንዓኒ
ኣምላኸይ ጥራይ’ዩ ዘጸናንዓኒ
ኣነስ ንጉሥ ነይረ ብኽብሪ ዘጌጽኩ
ኵሉ ኣብዚ ምድሪ ብጥበብ ፈጸምኩ
ደስታ እዛ ዓለም ዋላ ኣየዋጽኣንን
መዓልተይ ኣኺሉ ሞት`ውን ወሲዱኒ/2/
ኣብ ትሕቲ እዛ ጸሓይ ሓድሽ ነገር የለን
ሰባት ግን ይደኽሙ ካብ ዘመን ናብ ዘመን
ንጥበብ ክደሊ ደኺመየ ምሒር
ኵሉ ከንቱ ኮይኑ ተሪፉ ኣብ መቓብር /2/
ቅድመይ ዝነብሩ ክቡራት ናይ ዓለም
ኣለዉ ኣብ መቓብር ሓመድ ተደፊኖም
ፍልጠትን ዕብዳንን ኵለን ፈሊጠየን
ኵሎም ከንቱ እዮም ቀወምቲ ኣይኮኑን /2/
ልበይ ዝሃብክዎ ተስፋ ዘንበርኩሉ
ምጭባጥ ኣብዩኒ ክሕዞ ኣይከኣልኩን
ጥበብ ብምብዝሐይ እነሆ ተኪዘ
ኣነስ ኣብዛ ዓለም ዘይጠቅም ፍጥረት’የ/2/
ብብዙሕ ታሕጓስ ልበይ ፈቲነዮ
ናይዚ ዓለም ለውጢ ኣስተማቒረዮ
ሰሓቕ’ውን ኣብ ውሽጠይ ይሰራሰር ነይሩ
ኣብ ሓመድ ተሪፉ ኵሉ ከንቱ ኮይኑ/2/,
73. 854. ኣነስ ብምግባረይ
ኣነስ ብምግባረይ ድኹም ኮይነ’የ /2/
ሕዘንለይ ድንግል ናባኺ መጺኤ /2/
እቲ ናይ ሓዊ ባሕሪ
ብዓይነይ ከይርእዮ
ንቅዱስ ሚካኤል
ኣሕልፎ በልዮ /2/
ናይ ዳዊት መሰንቆ
ናይ ኤልያስ መና
ናይ ናሆም መድኃኒት
ንዒ በደመና /2/
ክደኽመኒ ከሎ
ንስኺ’ኺ ሓይለይ
ናይ ልበይ መድኃኒት
ረዳኢት ምርኩሰይ/2/
እነብዕ ኣለኹ
ኣብ ቅድሜኺ ኮይነ
እልምነኪ ድንግል
በደለይ ኣሚነ /2/
ዘይውዳእ ምሕረት
ኣብ ወድኺ ኣሎ
ነቲ ዝኣምነኪ
ሰላምኪ ሃብዮ /2/,
74. መልኣከ ሰላምነ
መልኣከ ሰላምነ ሊቀ መላእክት ዑራኤል
ሰኣል ወጸሊ በእንቲኣነ ኣዕርግ ጸሎተነ
ቅድመ መንበሩ ለመድኃኔ ዓለም
ጸበልካ ዝፍውስ ለዋህ መልኣክ /2/
ናይ ምሕረት ዝናምካ ንፍጥረት ዝባርኽ
ጸጋ ጥበብካ ምሃረና
ብረድኤት ፍቕርኻ ዑራኤል
መልኣክ ኣይትፈለየና
መራሔ ብርሃናት ዑራኤል /2/
ብምልጃ ጸሎትካ ኣብ ትሕቴኻ ነጽልል
ፍጡን ከም ንስሪ ንምሕረት
ንድኅነት ሰባት /2/ ፍጡነ ረድኤት;
75. እንታይ ይሰኣነካ
እንታይ ይሰኣነካ ኣምላኽ
እንታይ ይሰኣነካ ጐይታ /2/
ኵሉ ዝጸውዓካ ተናጊፉ ብኣኻ
የለን ዝሰኣነካ
ፍትሒ ዘይብሉ ሚዛን ተኸልኣና'ኳ ዕድል
ንናይ ክሳድና ገመድ ንናይ ሞትና'ውን ውዲት
ኵሉ ከንቱ ጌርካዮ ንቐስቲ ሰቢርካዮ
ጸብለል ኢልካ ካብ ተጻይ ረዲእካና ኤልሻዳይ
ዝነበረና ተስፋ ምስ ኮነ ከንቱ ሃፋ
ብዙርያና ከሰስቲ ንብዓትና 'ውን ክረምቲ
ኣብ ፍርዲ ተቖሙና ኮይኑ'ዩ ንሰናይና
እናረትዐ ፍቕርኻ ብዓወት ወጺእና ኢና
እንተ ተገዛእና'ውን ተዘይኮነልና ዝፋን
ተኸፍኣና እዚ ጊዜ ተመልኣና ትካዜ
ሰንሰለት'ውን ይጠምጠም ኣይሕይልን ካብ ማዕተብ
ሃገርና እዩ ሰማይ ዓወት'ውን ካብ ኣዶናይ
እንተ ተገዛእና'ውን ተዘይኮነልና ዝፋን
ተኸፍኣና እዚ ጊዜ ተመልኣና ትካዜ
ሰንሰለት'ውን ይጠምጠም ኣይሕይልን ካብ ማዕተብ
ሃገርና እዩ ሰማይ ዓወት'ውን ካብ ኣዶናይ,
76. ኣብዚ ምብቅዐይ
ኣብዚ ምብቅዐይ እዩ ብኣኻ
ኮይንካ ሞገሰይ በቲ ጸጋኻ
ተሓቲሙ'ዩ ስምካ ኣብ ልበይ
ምስጢር ናይ ክብረይ እንዲኻ ጐይታይ
ሃብታም ዝበልካኒ ካብ ዓለም ሓሪኻ
መዓስ ከም ካልኦት መልክዐይ ርኢኻ
ብልጽግና ዓለም ብናይ ሰማይ ሚዛን ድኽነት'ዩ ለካ
ብዝረአ ኣይኮነን ዓይኒ ብዝመልእ መዐቀኒ ናትካ
ኣብ መንኮብካ ኮይነ ብንብዓት እሓጽበካ
መዓሰይ ዘንጊዐ ንዓይ ምስካምካ
ኣብቂዑኒ እምበር በቒዐ ኣይብልን ኣነ መሊአ ኣፈይ
ኣብ ምሉእ ዘመነይ ኢድካ እንክትዓዪ
ርእያ እያ'ሞ ዓይነይ
ንሰብ ዘገርም'ዩ ልዕልና ባርያኻ
ምስጢር'ዩ ንሥጋ ዘይፍታሕ መርሚርካ
ከመይ ሰለጦ ኢሉ ንዓኻ ረሲዑ ይድነቕ ሰብ ብኣይ
ዝዅሉ ግን ናትካ ካባኻ
ስሌኻ ብኣኻ'ዩ ጐይታይ,
77. ዘይባረኽካዮ የለን
ዘይባረኽካዮ የለን ንስኻ
ከምዛ ዋዛ መጺኡ ዓጊቡልካ
የመስግነካ ድኻ ጸጊቡ
ሕያውነት ፍቕርኻ ሓሲቡ
በረኸት ናትካ መሊኡ ይተርፍ
ኣይጭነቕን’የ ልበይ ብኣኻ ይዓርፍ
ናይ ጽባሕ ድማ ትፈልጥ ንስኻ
ኣብ ልሙዕ ሸኻ ከተውዕለኒ’ኻ /2/
ሕይወት’ቲ ምስኪን ለዊጥካ ንስኻ
ኵሉ ካብኡ’ዩ ኢሉ የመስግነካ
ድኅነት ከምዚ’ዩ ምብራኽ ብእኡ
ዝሓፍር የለን ጐይታ ተጸጊዑ /2/
ማራኺ ንጉሥ ንስኻ ቆይምካሉ
ሰላም ይኣቱ ዝወፈረ ኵሉ
ጥዒማትና ቁራስ እንጌራኻ
ለዊጡናዩ `ቲ ዓቢይ ፍቕርኻ /2/
መን ባረኸኩም እስከ ተናገሩ
ድንቂ ስራሑ ምድሓኑ መስክሩ
የብርህ’ት ቤት እግዚአብሔር ኣትይዎ
ዘይከውን የለን ጐይታ እንተ ሓሊፍዎ /2/,
78. ምሉእ ደስታ ጌረ
ምሉእ ደስታ ጌረ ክቖጽሮ
ሓላፊ መከራይ ክስዕሮ
ሓይሊ ብዝህበኒ ብጐይታ
ንልበይ ከበርትዖ ኮታ /2/
\uF0AC\uF0AC\uF0AC
ምስ ደርበየኒ ዝፋን ዓለም
ጐይታ መንኮብካ ንዓይ ይስከም
ኣየማርርን ብዝኾነ
ስራሕካ ስለዘይቀነነ
ናይ ሓዘን ኣይኮነን ንብዓተይ
በርቲዑኒ እምበር ሓጎሰይ
ምሳኻ በረኻ ለምለም’ዩ
ምንባር’ውን ንበይኑ እኹል’ዩ
ትማል ሓሊፉ’ዩ ሎሚ’ውን ክሓልፍ’ዩ
ትማል ሓሊፉ’ዩ ጐይታ ክስዕር’ዩ /2/
ብጸባብ ደገ ዝሰጎሙ
ንጊዚኡ’ኳ ተተጸገሙ
ፈለማ ተበዝሐ ስቓይ
ፍጻሜ ሓጎስ’ዩ ኣብ ሰማይ
ወንጌል ምጽዋዕ’ዩ ምፍላይ
ካብ ሓሶት ንሓቂ ምሕራይ
ካብ ቤት ፍርዲ ምውጻእ ብሓጎስ
እናዕበኻ ንስም ክርስቶስ
ትማል ሓሊፉ’ዩ ሎሚ’ውን ክሓልፍ’ዩ
ትማል ሓሊፉ’ዩ ጐይታ ክስዕር’ዩ /2/
ሰረገላ እሳት ዝቕመጥ
ንዓለም ብኢዱ ዝጭብጥ
ስቓይ ተጸመመ ብፍቕሪ
ከይበለ ተመንጢለ ክብሪ
ብኸምዚ ሞተይ ካብ ኣሕለፎ
ከምዚ ኮይነ ኢለ ኣይገድፎ
ኣብ ልዕሊ ማዕበል ዝስማዕ
ፍትወይ’ዩ ንዓይ ዝጻዋዕ
ትማል ሓሊፉ’ዩ ሎሚ’ውን ክሓልፍ’ዩ
ትማል ሓሊፉ’ዩ ጐይታ ክስዕር’ዩ /2/;
79. ብሓድነት ዘምሩ
ዕልል በሉ ብሓድነት ዘምሩ
ኣመስግኑ ንኽብሩ ዘምሩሉ
ከም እግዚአብሔር ማንም የለን በሉ
ኣብ ኃጢአት ባርነት ክነብር ከለና
ካብ ቤቱ ርሒቕና ትእዛዙ ጥሒስና
ጸላእቱ ከለና ንዘይጨከነልና
ውዕለቱ ግሩም’ዩ ነመስግን ኩልና /2/
ንሱ ትሕት ኢሉ ንዓና ኣኽቢሩና
ንሥጋኡን ደሙን ክንበልዕ ሂቡና
ሕያዋይ ጓሳ’ዩ የለን ዝሰኣኖ
ንመድኃኔ ዓለም ምስጋና ይኹኖ /2/
ሕይወቱ ዘሕለፈ ከም ኣምላኽ መን ኣሎ
ኣብ መስቀል ውዒሉ ኵሉ ዝከኣሎ
ፍቕሩ ብዙሕ ‘ዩ ሓቂ’ዩ መንገዱ
ምሳና’ውን ኮነ ካብ ሰማይ ወሪዱ /2/
ስርሑ ዘደንቕ’ዩ ከምዚ ዘፍቀረና
ካብ ዘይውዳእ ፍቕሩ በረኸት ሂቡና
ኣይውዳእን’ዩ ኣምላኽ ምሕረትካ
ውዳሴ ነቕርብ ንዘምር ብዕልልታ /2/,
80. ብምንታይ ደስ ከብለካ
ብምንታይ ደስ ከብለካ ኦ ጐይታየ
ብምንታይ ደስ ከብለካ ኣምላኸየ
ዓለማት ኵሉ ኣብ ኢድካ’ዶ ኣይኮነን
ዝፈጠርካ ኣምላኽ ኣብ ኢድካ’ዶ ኣይኮነን
ሱራፌል ኪሩቤል ቅዱስ እናበሉ
መላእክተ-ራማ ኵሎም የመስግኑ
ድንቂ መካር ሓያል ኤልሻዳይ ኢኻሞ
ንጽኑዕ ፍቕርኻ ኣብ ውሽጠይ ሕተሞ/2/
ንጹህ መስዋእቲ’ዩ ዝፈቱ ኣምላኸይ
እንታይ ሒዘ ክቐርብ ናብዚ ልዑል ጐይታይ
ኣብ ላዕሊ ሰማያት ኣብ መሬት ኣብ ታሕቲ
ኣምላኽ ዘይርከቦ የለን ዋላ ሓንቲ/2/
ብኪዳን ብጸሎት ቅዳሴ ሰዓታት
ባዕልኻ ሃበና ሓይሊ መንፈስቅዱስ
ናባኻ ክንምለስ ኣምላኽ ደግፈና
ምሳኻ’ዩ ዘሎ መጻኢ ሕይወትና/2/
ሃብተይ ምስ ንብረተይ ጉልበተይ እንታዩ
ጥዕና ዝህበኒ ብዘይካኻ መን’ዩ
ክጨንቀኒ ከሎ ኣብ ምሉእ ዘመነይ
ንዓኻ’የ ዝሕዝ ከውሕሳ ሕይወተይ/2/,
81. ግሩም ድንቂ’ዩ
ግሩም ድንቂ’ዩ ኣምላኸይ ግሩም ድንቂ’ዩ
ግሩም ድንቂ’ዩ ጐይታየይ ግሩም ድንቂ’ዩ
ሰብ ንዝድርብዮ ካብ ምድሪ የልዕሎ እዩ
ንርሱዕ`ውን ኣምላኸይ ይዝክር እዩ
ኣብ ቤተ ሳይዳ ዘልዓለ ኣብ ዓራት ዘሎ
መጺኡ ሎሚ ክረድእ ንወገን ዘይብሉ
እንዳ ኃጥእ ሰብ ይኣቱ ድራር ክበልዕ
ፈቃር ኣምላኽ’ዩ ዘልዓለም ሰላም ዝዘርእ
ከም ኣምላኽና’ሲ ማንም የለን (2)
ከም እግዚአብሔር ማንም የለን (2)
ከም ፈጣሪና ማንም የለን (2)
ከም ኣማኑኤል ማንም የለን (2)
ንዝበደለ ዘይድርቢ ጐይታ ንዒቑ
ፍጹም ርህሩህ’ዩ ብሓቂ ጐይታ ንደቁ
ምስቲ ሳምራዊ ይውዕል ከም ዓርኩ ኮይኑ
ኵሉ ብፍቕሪ ዝሓስብ እሙን ንሱ’ዩ
ዝተደርበየ ኣልዒሉ ሸይሙ የኽብሮ
ምሕረት`ውን ይህቦ ደምሲሱ ንዝገበሮ
ኣኽሊል የልብስ ኣቕኒዑ ንዝደነነ
ጸግዒ ይኸውን ኣምላኸይ ንዝሰኣነ
የጸናንዖ ንሕዙን ፍቕሩ ለጊሱ
ጭንቂ ዘርሕቕ ኣምላኸይ ኣኽራን ኣፍሪሱ
ካብ ሕጂ የለን ቅድሚኡ ገዛኢ ሲኦል
ነቲ ዝቖመ ብእምነት ኣብ እግሪ መስቀል,
82. ጐይታኳ’ዩ
ጐይታኳ’ዩ ነዚ ዝገበረ
ኣምላኸይ’ዩ ንዅሉ ዘስመረ
ኣብ ምሉእ ዘመነይ ድንቂ ዝፈጸመ
ጐይታኮ’ዩ ነዚ ዝገበረ
ውዲት ጸላእየይ ዘፍረሰ ንሱ’ዩ
ካብ ምውጋራ ብእምኒ ዘድሓነኒ ፈልዩ
ኣዋጅ ሞት ስዒሩ ጽድቂ ዘልበሰኒ
ኣምላኸይ ጥራሕ’ዩ ዝኣባበደኒ
ጐይታኮ’ዩ ሓጢኣተይ ስዒሩ
>> >> ሰላም ኪድ ዝበለ
>> >> ንልበይ ኣቕሲኑ
>> >> ትካዜይ ዘጥፍአ
ዝተበ ወኒ ካብ ኣእዳው ሸፋቱ
ዝዘነነለይ’ውን ኣቑሳለይ ብዘይቱ
ፈታውየይ ኮይኑ ዘጸናንዓኒ
ጐይታየይ ንሱ’ዩ ደበስ ዝኾነኒ
ጐይታኮ’ዩ ብምሕረት ጠሚቱ
>> >> ዝፈወሰ ቑስለይ
>> >> ካብ ጸር ኣናጊፉ
>> >> ዝኾነ ሰላመይ
ባሕሪ ተሳጊሩ ዝመጸኒ ንዓይ
ብሕይወት ዝቐየረ ንናይ ሙታን ናብራይ
ንዝኣሰረኒ ብስሙ ገሲጹ
ናጻ ኣውጺኡኒ ታሪኸይ ለዊጡ
ጐይታኮ’ዩ ንልበይ ዘቕሰነ
>> >> ኣቦ ዝኾነኒ
>> >> ጸላኢ ስዒሩ
>> >> ቤቱ ዘንበረኒ
ኣብ ድንኳን መሳኪን ኣትዩ ዝቕመጥ
ምጽንናዕ ዝህብ ሓዘን ንዝውሓጥ
ኣዝዩ ለዋህ ጐይታ ምድሓኑ ረኣና
ንስሙ ወድሱ ብዕልልታ ምስጋና
ጐይታኮ’ዩ ካብ መቑሕ ፈቲሑ
>> >> ንዎት ዘስገረና
>> >> ኣብ ሰልፊ ኣበርቲዑ
>> >> ኵሉ ዘቕንዓልና,
83. ምሕረቱ
ምሕረቱ ንዘለዓለም እዩ’ሞ
እግዚአብሔር ይመስገን (2)
ምሕረቱ ንኣዕይንተይ ካብ ንብዓት ካብ ሓዘን ፈልዩ
ምሕረቱ ኣብ ኵሉ ዘመነይ የጽንዓኒ እዩ
ምሕረቱ ብቑጽሪ ብዙሕ’ዩ ኣእምሮዘይሓስቦ
ምሕረቱ ዘመን ዘይስዕሮ ዘለዓለማዊ ኣቦ
ምሕረቱ ኣብ ግደ ነገስታት ንዓይ ዕድል ሂቡ
ምሕረቱ ተኸናኺንኒ ሓቒፉ ሓብሒቡ
ምሕረቱ ንእሽተይ ጸሎተይ ምስ ብቑዕ ቆጺሩ
ምሕረቱ ኣእተወኒ ከንኣን ብፍቕሪ ሓንጒሩ
ካብ ማዕሙቕ ይስሕብ የድኅን ካብ ጥፍኣት
ኣብ ሞት ንዘለዉ ይኸውን ብስራት
ንኵምራ ናይ ኃጢኣት ካባና ብምፍራስ
ንወጮ ቀዲዱ ንደስታ የልብስ
ምሕረቱ ንፍታው ጸላእቲ መዓስ ገዲፉና
ምሕረቱ በደልና ደምሲሱ ደቁ ገበረና
ምሕረቱ ክሳብ እንስይብ ክሳብ እንኣርግ
ምሕረቱ ኣብ ኵሉ ዘመንና ንሱ ይረድኣና,
84. ኣበርቲዑኒ’ሎ
ኣበርቲዑኒ’ሎ ፍቕርኻ
ኣበርቲዑኒ’ሎ ሓይልኻ
ብጸጋ ድኂነ ብስምካ
ክነብር’የ ኣነ ኣብ ቤትካ
በገናይ ኣልዒለ ክጽውዕ ንስምካ
ጐይታ ኣበርቲዑኒ’ቲ ቅዱስ መንፈስካ
ፍጹም ዘይትሓድግ ኣምላኽ መድኃኔ ዓለም
ከመስግነካ’የ ክዝምር ዘልዓለም
ብስምካ ኣሚነ ዓወት’ዩ መንገደይ
ናይ ወንጭፈይ እምኒ ንስኻ ኢኻ ሓይለይ
‘ቲ ናይ ሳኦል ካባ ከም ዝደርበኻለይ
ንጸላእተይ ኩሎም ጐይታ ኣሕፍረለይ
ሳምራዊት ክነሰይ ፈውሲ ዝኾንካኒ
ካብ ኣይሁድ ከማኻ መንዩ ዘፍቀረኒ
ንምስጢረይ ኵሉ ጐይታይ ነጊርካኒ
ኵሉ ግደፍ በልካ ንዓይ ሰዓበኒ
ፍጹም ኃጥእ ኢልካ ሸለል ኣይበልካንን
ክፉእ ብምግባረይ ጐይታ ኣይፈረድካንን
እሞ ውሬታይሲ ብምንታይ ክመልሶ
ኣብ መቕደስካ ኣትየ ስምካ ክውድሶ,
85. ክዝምር’የ
ክዝምር’የ ስቕ ኣይብልን
ጐይታ ዝገበሮ ኣይውዳእን
ክጽውዕ’የ ብልሳነይ
ስለ ምሕረቱ ንኣምላኸይ
ውዕለቱ ብዙሕ ልዕል ኢለ’የ በቲ ምሕረቱ
ክዝምር’የ እናሸብሸብኩ ንጎይትነቱ
ስሙ ጸዊዐ ወዲቖም እዮም ኵሎም ጸላእተይ
ነፍሰይ ድኂና ሞገስ ኮይኑኒ ብርሃን ሕይወተይ
ምሒሉለይ ዳግም ከይጠፍእ ኪዳን ኣትዩለይ
ፍቕሩ ኣርእዩኒ እናራህረ  ሸኸመይ ጸይሩለይ
ነፍሰይ ድኂና ካብ ብርቱዕ ጸልማት ብንጹህ ደሙ
መዓር ዝኾነ ቃል መጊቡኒ ጐይታ ብኣእዳዉ
ናብዚ ኣብጺሑኒ እናደገፈ ብናቱ ምሕረት
ጽሒፉኒ’ዩ ብቅዱስ ኢዱ ኣብ መዝገብ ሕይወት
ምስ ቅዱሳኑ ሓደ ጌርዎ ዕጫ ዕድለይ
ከምልኾ እየ ንዘድሓነኒ ብሩኽ ኣምላኸይ
ኣየቋርጽን ኣፈይ ምስጋና ንዘልዓለም
ባርያ ኣይኮንኩን ተዓዲገ’የ ብናይ ጐይታ ደም
ንርእሱ ኣሕሊፉ መግቢ ኮይኑኒ ምጥማየይ ርእዩ
ኣጽጊቡኒ’ዩ ብበረኸቱ ቤተይ መሊኡ,
86. ዝደኸመት ነፍሰይ
ዝደኸመት ነፍሰይ ዕረፍቲ ረኺባ
ብመድኃኔ ዓለም ሰላም ተዋሂባ
ኣምላኽ ምስ ፈቐደ ቤተይ ሰላም መልኣ
ሕይወተይ ንምድሓን ክርስቶስ ሞተላ
ኣብ ልማድ ናይ ኣህዛብ እምነተይ ኣርዒመ
ዘይርኢ ዘይሰምዕ ጣኦት ተሰኪመ
ካብ ወርሕን ንፋስን ተስፋ ምስ ስኣንኩ
ፈጣሪ ናይ ጸሓይ ብኣኻ ረጋእኩ
ብስምካ ዝግበር ተኣምር ሰሚዐ
ንገጽካ ክርኢ ኣብ ሳግላ ሓኹረ
ናይ ልበይ ፈሊጥካ ብስመይ ጸዊዕካ
ምድሓን'ውን ኮነለይ ብቕዱስ ፍቓድካ
ካብ ሞት ዝተንሳእኪ ንዒ ኣመስግኒ
ጣቢታ ተንስኢ ንኣዶናይ ዘምሪ
ብናይ ጐይታ ምሕረት ካብ ለምጺ ነጺህኩም
መስክሩ ንዓለም ግሩም'ዩ እናበልኩም
ብስርቂ ብቕትለት ዘሕለፍኩ ዘመነይ
ኣብ መስቀል ኣብቅዐ ገበታ ሓጢኣተይ
ኣበሳይ ደምሲሱ ብፍቕሪ ጠሚቱ
ገነት ፈቐደለይ ምስኡ ንኽኣቱ,
87. ዝፈትወኒ ጐይታይ
ዝፈትወኒ ጐይታይ እንታይ ጌረሉ’የ
ዝህቦ የብለይን ክዝምረሉ’የ
ካብ ውድቀት ድኻመይ ንዓይ ኣልዒሉኒ
ነቲ ሰባር ቢንቶ ኣልጊቡ ኣስጊሩኒ
ኣብ መገዲ ኢያሪኮ ክልምን ኮፍ ኢለ
ንብርሃን ናፊቐ ካብ ሰብ ተፈልየ
ናይ ብርሃን ኣምላኽ መጺኡ ናባይ
ብኢዱ ዳህሲሱ ዓይነይ ኣብሪሁለይ
ንብዙሕ ዘመናት ኣብ ዓራት ደቂሰ
ሰባት ጸሊኦሙኒ ረዳኢ ስኢነ
ናተይ ጐይታ ኣምላኽ መጺኡ ፈዊሱኒ
ዓራትካ ተሰከም ነዓ ኺድ ኢሉኒ
ዓሰርተ ክልተ ዓመት ደም እናፈሰሰኒ
ንጥፍጣፍ ጡፍ ኢሎም እናነዓቑኒ
ንናይ ጐይታ ክዳን በቲ ጫፍ ዳህሲሰ
ሓይሊ ካብኡ ወጸ ደመይ ጠጠው በለ
ሰራቒ ዘማዊ ሰኽራም ዝነበርኩ
መራሒ ዓመጽቲ ናይ ሰብ ደም ዘፍሰስኩ
ሎሚ ንሕይወተይ ኣምላኽ ቀይርዎ
ንሓያል እግዚኣብሔር ክብሪ ይግብኦ,
88. ጐይታ ብመገሻ
ጐይታ ብመገሻ ማርታ ተቐበለት
ብጻዕቂ ኣገልግሎት ኣዝያ ደኸመት
ማርታ ስለ ብዙሕ ኣይትሕሰቢ በላ
ውሑድ ከምዘድሊ ኣጥቢቑ ነገራ
ማርያም ጸውዓታ ክትሕግዛ ስራሕ
ስለ ዝተቐምጠት ምስ ጐይታ ሓቢራ
ማርያም ሰናይ ነገር እያ ዝመረጸት
ኣብ እግሩ ብምዃን ቃሉ’ያ ዝሰምዐት /2/
ኣብ ትሕቲ ኣእጋሩ ማርያም ስለ ዝረኣያ
ሰናይ ሓሪኺ ዘይውሰድ ካባኺ በላ
ኣብ ትሕቲ ኣእጋሩ ቃሉ ንኽንሰምዕ
ጐይታ ይሃበና ከም ናይ ማርያም ዕድል /2/
ጐይታ ዝደለናዮ ኣብሊጹ ክህበና
ብጥብቂ ንለምን ንክርስቶስ ኣምላኽና
ናይ ክርስቶስ ኣምላኽ ወረስቲ ክንከውን
ካብ ሕጂ ንለምን ውዕለቱ ንለምን /2/
መንገድና ንሓዝ ጎደናና ነቕንዕ
ቃሉ ብምስማዕና ሕይወት ንኽንረክብ
ንለምን ንጐይታ ብንጹህ ልብና
ኣብ መስቀል ዝሞተ ክድምስስ ኃጢአትና /2/,
89. ልቦናይ ገንፈለ
ልቦናይ ገንፈለ ጽቡቕ ነገር ጥራይ
ኣነ ከመስግና ንማርያም ኣደይ
ብውሑድ ደኣ እምበር ብብዙሕ ኣይኮነን
ኣማላዲት ዓለም ድንግል ማርያም ኣደይ
ሰላምታ ንዓኺ ጽዮን ድንግል ኣደይ
ብልመና ናትኪ ድኂና ሕይወተይ
ብምሕረት ወድኺ ካብ ሞት ድኂነየ
ኣደ ናይ ኩላትና ክምስክረልኪየ /2/
መርከብ ናተይ ኢኺ መዕረፊት ጽላለይ
ካብ ጸላእተይ ኩሎም ጋራዲት ሕይወተይ
ርስቲ ናይ ቀራንዮ ኣደይ ኢኺ ናተይ
ከመስግነኪየ ኣብ ዘመን ሕይወተይ /2/
ሃብታማት ናይ ምድሪ ኣብ ፊትኪ ሰገዱ
ሓያላት ናይ ዓለም ኩሎም ተዋረዱ
ፍቕሪ ኣደነትኪ ስሒቡኒ እዩ
እመ አምላክ ሓደራ ንዓይ ተመልከቲ /2/
ንጉሥ ጽባቐኺ ብሂጉ ኣፍቂሩ
ትሕትናኺ ርእዩ ኣባኺ ሓዲሩ
ወርቂ ተሰሊምኪ ኣብ ቅድሚኡ ቆይምኪ
ንዅሉ ወለዶ መመክሒት ኢኺ /2/,
90. ዮም ፍሥሐ ኮነ
ዮም ፍሥሐ ኮነ /2/
በእንተ ልደታ ለማርያም
ኣብ ትሕቲ መግዛእቲ ፍሥሐ ኮነ
ኣብ ኃጢኣት ከለና >> >>
ብናይ ድንግል ምውላድ >> >>
በደልና ተሓድገልና >> >>
እግዚአብሔር ሓርዩኪ >> >>
ክትኮኒ ወላዲት >> >>
ሕጂ ተፈጸመ >> >>
ናይ ዳዊት ትንቢት >> >>
ናይ ሔዋን ተስፋኣ ፍሥሐ ኮነ
ናይ ኣዳም ሕይወት >> >>
ናይ ኢያቄም ናይ ሃና >> >>
ፍረ በረኸት >> >>
ምኽንያት ናይ ድኅነትና >> >>
ኪዳነ ምሕረት >> >>
ድንግል ተወሊዳ >> >>
ናይ ኣምላኽ ወላዲት >> >>
ብሔዋን ኣቢልና ፍሥሐ ኮነ
ዝሰኣናዮ ሰላም >> >>
ሎሚ ረኺብናዮ >> >>
ብድንግል ማርያም >> >>
ነቲ ብስራት ንንገር >> >>
ሓዘና ገዲፍና >> >>
ተወሊዳ’ያሞ >> >>
ተስፋ ናይ ዓለምና >> >>;
91. ክኽፈል ዘይክእል
ክኽፈል ዘይክእል ኣሎኒ ውዕለትካ /2/
ክንገር ዘይክእል ኣሎኒ ውዕለትካ /2/
ኣምላኽ ተመስገን ናተይ ጐይታ
እዚ እዩ ዓቕመይ ንውዕለትካ
ኣብ ዘመነይ ኵሉ ደጊፍካኒ ብኣእዳውካ
ዘርዚረ ኣይውደኦን ጐይታ ንውዕለትካ
ምስኪናይ ባርያኻ የብለይን ዝኸፍለካ
ዝህቦ የብለይን በቲ ዓቕመይ የመስግን ንዓኻ
ንዑቕ ዝነበርኩ ኣነ ብሰብ ተፈንፊነ
ካብ ውድቀተይ ኵሉ ኣልዒልካኒ ኣመስጊነ
ነፍሰይ ንውዕለትካ ብምስጋና ትኸፍለካ
ንግሆ ምሸት ስምካ እናልዓለት ተመስግን ንዓኻ
መሕብኢ ስኢና ነፍሰይ ጐይታ ርኢኻያ
ኣብቲ ልሙዕ ሸኻ ወሲድካ ኣዕሪፍካያ
ዝኸበዳ ሸኸም ተሰኪምካ ኣውሪድካላ
እነሆ ኣብ ቅድሚ ሰብ ንመድኅና ተመስግን ንዓኻ
ኣይድንጉይን’ዩ ኣምላኽ ንዅሉ ጊዜ ኣለዎ
ኣብ ጊዜ ሽግርና ንመልኣኹ ይፍንዎ
ናይ ጽድቂ መገዲ ኣናርኣየ ይመርሓና
ናይ ሕይወት መገዲ ኣናመርሐ ዕረፍቲ ሂቡና,
92. በገና ሓዙ
በገና ሓዙ ከበሮ ውቕዑ
ካብ ዓለም ሰማይ መላእክት ንዑ
ውሽጢ መቕደሱ ቁሙ ካህናቱ
ተመስገን በሉ ንእግዚአብሔር ምስጋና ኣቕርቡ
ያሬድ ካብ ኣዕዋፍ ብዝሰምዖ ዜማ ተመስገን በሉ ንእግዚኣብሔር/2/
ከነቕርበሉ ፍረ ከናፍርና >> >> >>
ትሕቲ ጽላሉ ስለ ዘዕረፈና >> >> >>
ንዘድሓነና ኣብ ጊዜ መከራና >> >> >>
ነቶም ግፉዓት ንዝተሸገሩ ተመስገን በሉ ንእግዚኣብሔር /2/
ዝማጎተሎም ኣቦ ድኻታት >> >> >>
ነዝይመሉ ብከበሮ ጸናጽል >> >> >>
ንዝረድኣና ዕልል (2) ንበል >> >> >>
ሓቂ ዝፈቱ ምሕረት ዝሃበና ተመስገን በሉ ንእግዚኣብሔር /2/
ሰናይ ገሩልና ዘልዓለም ንዓና >> >> >>
ፍሉይ በልዎ ሓያል’ዩ ጐይታና >> >> >>
ከነቕርበሉ ንስሙ ምስጋና >> >> >>
ኣብ ሰማይ መን’ዩ ዝወዳደረካ ተመስገን በሉ ንእግዚኣብሔር/2/
ኣምላኽ ኣማልኽት ጐይታ ጎይቶት ኢኻ >> >> >>
ምድሪ ተንቀጥቅጥ ትዘምር ንኽብሩ >> >> >>
ሰማይ’ውን ይርዓድ ይናወጽ ጠፈሩ >> >> >>,
93. ስለቲ ዘይንገር ውህብቱ
ስለቲ ዘይንገር ውህበቱ እግዚአብሔር ይመስገን
ሸለል ዘይበለና ኣምላኽና ክነብር ብኃጢአት
ስለቲ ዘይንገር ውህበቱ እግዚአብሔር ይመስገን
ናይ ሕይወት እስትንፋስ ዘሪኡ ሕያዋን ክንከውን
ነዚ ዝገበረ ኣምላኽና እግዚአብሔር ይመስገን
ስለቲ ዘይንገር ውህበቱ እግዚአብሔር ይመስገን
ንንፋስ ገሲጹ ንማዕበል ከፊሉ ዘስገረና
ናይ ዓለም ፈተና ተበዝሐ ንሱ’ዩ መጽንዒና
ስለቲ ዘይንገር ውህበቱ እግዚአብሔር ይመስገን
ዳግማይ ከይንመውት ንሞት ሞይቱ ዝረትዓልና
እንምክሓሉ ትንሳኤ ሰላሙ ሂቡና
ስለቲ ዘይንገር ውህበቱ እግዚአብሔር ይመስገን
ካብ ማእሰርቲ ሲኦል ተፈቲሕና ናጻ ዝወጻናሉ
መስቀሉ ሂቡና ኣምላኽና ንዘምር ብዓውታ
ስለቲ ዘይንገር ውህበቱ እግዚአብሔር ይመስገን,
94. ናይ ሰማይን ናይ ምድርን ጐይታ
ናይ ሰማይን ናይ ምድርን ጐይታ
ወሪስናዮ ንበረኸትካ
ተመሪሕና ብጉስነትካ
ተባሪኽና ብኽቡር ስምካ (2)
በቲ ጽኑዕ ሓያል ቅልጽምካ
ተደጊፍና ብርህራሄኻ
ናይ ፍቕሪ ኣቦ ጽላል ህዝብኻ
ለዋህ ኣምላኽ ክርስቶስ ኢኻ
ምድሓን ኮይኑ ብንጹሕ ደምካ
ተፈዊስና ብቕዱስ ቃልካ
ሓይልኻ’ዩ ዘበርትዓና
ካብ ድኻምና ክንትንስእ ኢና
‘ቲ ምስኪን እንክልምነካ
ሓሳብ ልቡ እንከካፍለካ
ኣቦ ንወዱ ከም ዝርህርህ
ብለውሃትካ ምድኃን ትሰርሕ
ስለ ምድሓን ናይ ሕያው ቃልካ
ኣብዛ ዓለም ክንምስክረልካ
ከነውሪ ንምስጋናኻ
ከናፍርና ቅብኣና ኢኻ,
95. ክዝምር'የ ንማርያመይ
ኣነ ክዝምር'የ ንማርያመይ
ናይ ፍቕራ በረኸት ኣትዩ ቤተይ
ረዳኢተይ እያ ኣብ ጊዜ ሓዘነይ
ከመስግና እየ ንድንግል ማርያመይ
ንብዓተይ ካብ ዓይነይ ደሪዛትለይ'ያ
ኣነስ ክዝምርየ ንድንግል ማርያም
ክፍኣት ናይ ሕይወተይ ንኸየስዕብ ስቓይ
ባሪኻቶ ቤተይ ኣደ ናይ ብዙሓን
ኣብ ድነ ናይ ጸልማት ተሪፈ ንበይነይ
ብናይ ፍቕሪ ኣእዳዋ ትድህስሶ ዓይነይ
ሓዘነይ ንብዓተይ ክነግር ንኣደይ
ሎሚ ብበረኸት መሊኣቶ ቤተይ
ዝዓነወ ሕይወተይ እቲ ዝፈረሰ
ብልመና ድንግል ኵሉ ተሓደሰ
ንብዓተይ ጸሎተይ ኣውያተይ ሰሚዓ
ድንግል ኣደ ጐይታ ንረዲኤት መጺኣ
ሸኸም ከቢዱኒ ክሓዝን ክቑዝም
ድንግል መጺኣትኒ ደኺመ ከይተርፍ
ስለ ዘውጽኣትኒ ካብ መዓሙቕ ጉድጓድ
የእዳወይ ዘርጊሐ ንኽብራ ክዝምር;
96. ክዝምረልካ ክቓንየልካ
ክዝምረልካ ክቓንየልካ
ኣነ ባርያኻ ከኽብረካ
ኣብ ቤትካ ክኣቱ ናብ መቕደስካ
አማኑኤለይ ተመስገን ክብለካ
ልሳነይ ንዓኻ ክዝምረልካ’ዩ
ኣፈይ ብዕልልታ ክቃንየልካ’ዩ
ዘወትር ብቕዳሴ ከገልግለካ’የ
ኣንታ ፈጣርየይ ክበር ክብለካ’የ
ኣምላኽ ንውዕለትካ ብምንታይ ክፈድዮ
ንዘይግብኣኒ ንዓይ ዓዲልካዮ
ካብ ዓመጻ ስሕተት ባሊህካ ኣውጺኻኒ
ታሪኸይ ለዊጥካ ልዕል ኣበልካኒ
ኵሉ ሳዕ ክነቅሕ ንስምካ ክውድስ
ኣእጋረይ ኣቕኒዐ ናብ ቤትካ ክግስግስ
ኣብ ዓውደ ምሕረትካ ደው ኢለ ክዝምር
ናትካ ድንቂ ስራሕ ብኣፈይ ክምስክር
ኣምላኽ ንውዕለትካ ብምንታይ ክፈድዮ
ንዘይግብኣኒ ንዓይ ዓዲልካዮ
ካብ ዓመጻ ስሕተት ባሊህካ ኣውጺኻኒ
ታሪኸይ ለዊጥካ ልዕል ኣበልካኒ,
97. ሆየ በሉ
ሆየ በሉ /3/ ተቐበሉ
ንጉሥ ነገስታት ሆ ጐይታ ፈጣሪ ሆ
ናይ ኵሉ ኣምላኽ >> ርሕሩሕ መሓሪ >>
ኣብ ደብረ ታቦር >> ዝተገለጸ >>
ክብሪ መንግስቱ >> ዘንጸባረቐ >>
ንድምጹ ሰማዕና ብብሩህ ደመና
እነሆ ብርሃኑ ናባና መጸና
ያዕቆብ ዮሓንስ ሆ ከምኡ’ውን ጴጥሮስ ሆ
ኣምላኽ ረኣዩ >> ሙሴ ኤልያስ >>
ኣቦ’ውን በለ >> ወደይ ስምዕዎ >>
ቃለይ እዩ’ሞ >> ዝወለድክዎ >>
ንድምጹ ሰማዕና ብብሩህ ደመና
እነሆ ብርሃኑ ናባና መጸና
ቀደም ንሓዋርያት ሆ ዝሃበ መንፈስ ሆ
ሎሚ’ውን ንዓና >> ጸጋኡ የፍስስ >>
ቀደም ንሓዋርያት >> ዝሃበ መንፈስ >>
ሎሚ’ውን ንሃገርና >> ጸጋኡ የፍስስ >>
ንድምጹ ሰማዕና ብብሩህ ደመና
እነሆ ብርሃኑ ናባና መጸና
ብድንግል ማርያም ሆ ዝተባረኽኪ ሆ
ጻድቃን ቅዱሳን >> ዝሓደሩልኪ >>
በርኸቶም’ውን >> ዝገደፉልኪ >>
ሃገረ እግዚአብሔር >> ኤርትራ ኢኺ >>
ንድምጹ ሰማዕና ብብሩህ ደመና
እነሆ ብርሃኑ ናባና መጸና
ናይ ጐይታ መስቀል ሆ ኣይሁድ ምስ ሓብእዎ ሆ
ንጉሥ ቆስጠንጢኖስ >> ኣኹዒቱ ኣውጺእዎ >>
ንግስቲ ኢለኒ >> ኣምላኽ መሪሕዋ >>
ናይ ጐይታ መስቀል >> ክትርኢ ኣብቂዕዋ >>
ንድምጹ ሰማዕና ብብሩህ ደመና
እነሆ ብርሃኑ ናባና መጸና
ንመስቀል ዘይኣምን ሆ ልቡ’ውን ዘይህብ ሆ
ኣብ ምዕራፍ 3 >> ኣብ ፊልጵስዩስ የንብብ >>
ጥፍኣት ፍጻሜኦም >> ክብሮም ኣብ ነውሮም >>
ናይ ምድሪ ሓሳቦም >> ኣምላኾም ከብዶም >>
ንዓመታ /2/ ይድገመና ጐይታ
ንዘልዓለም /2/ ትዕቀበና ድንግል,
98. እመ ብርሃን ክብለኪ
እመብርሃን ክብለኪ ምጽኒ ምስ ወድኺ
ቅረቢ ናብ ሕይወተይ ኣደይ ክጽውዓኪ
ናብራይ ተዘናቢሉ ደኺመለኹ ኣነ
ናባይ ቅረቢ ኣደይ ክጸናናዕ በጃኺ
ሰላም ኮይኑሎ ገዛይ ንስኺ ብምእታውኪ
ቲ ኣባይ ዝነበረ ሓዘነይውን ለዊጥኪ
ዘይምኖ ኣደነትኪ ፍቕርኺ ጥዒሙኒ
ወትሩ ኣብ ጎንኻየ ‘ናበልኪ ኣቕስንኒ
ንስምኪ ንዘልዓለም ክጽውዕየ ኣነ
ናይ መንገደይ መራሒት ንዓይነይውን ብርሃነይ
ኣብቲ ዘፍርሕ ጸልማት ደኺመ ከይወድቀኪ
ብየማነይ ጸጋመይ ደግፍኒ በጃኺ
ብየማነይ ኩንለይ ኣደ ኣምላኽ ኣብ ዘመነይ
ሓደራ ኣይትርሓቒ ጠበቓ ኩኒ ንዓይ
ኣብ ጎነይ ምስ ትኾኒ ድምጽኺ የጽንዓኒ
ንስኺ ኢኺ ምርኩሰይ ኣብ ሓዘነይ ሽግረይ
ኣብ ዘለኹሉ ቦታ ኣብ ዝጉዓዘሉ ኵሉ
ናባኺየ ዝጠርዕ ኣንቲ ቤዛዊት ኵሉ;
99. ብንጹህ ደሙ ዘድኃነና
ተመጦነ /2/ እምስጋሁ /2/ ቅዱስ
ወእምደሙ /2/ ክቡር
ብንጹህ ደሙ ዘድሓነና
ካብ ወድቀትና ዘልዓለና /2/
ብዙሕ እዩ ናቱ ውዕለታት
ክንዝምር ኢና ንጐይታ
ቀኒዕና ኣለና ብኽብሪ
ምስ ኣድነነልና ብፍቕሪ
ስሌና ብዙሕ ኮይኑልና
ኣኽሊል ናይ ብርሃን ደፊኡልና
ንጸላኢና ተጻዩ መድኃኒት ዓለም ጐይታ'ዩ/2/
ዓሪቑ ንሱ ሰሊሙና
እናደኸመ ኣቚሙና
ንሱ ብመስቀል እንክመውት
ንሕና ኣተና ናብ ሕይወት
ንጸላኢና ተጻዩ መድኃኒት ዓለም ጐይታ'ዩ/2/
ስጋዕ ሽሕ ትውልድ ይምሕር
ፍቕሪ እዩ'ሞ የፍቅር
ኣይርብርብን'ዩ መንኮቡ
የፈጽም'ዩ ሓብሒቡ
ንጸላኢና ተጻዩ መድኃኒት ዓለም ጐይታ'ዩ/2/
ብደም ዘጌጸ ልብሲ ኣለዎ
ማንም የለን'ውን ዝመስሎ
ወለዶ ምድሓኑ ይስማዕ
ነጊሱ ኣብ ጽዮን ከተማ
ንጸላኢና ተጻዩ መድኃኒት ዓለም ጐይታ'ዩ/2/;
100. ናበይ ክኸይድ’የ
ናበይ ክኸይድ’የ ናበይ /2/
ኣምላኸይ ካባኻ`ስ ህድማ ናበይ
ከም ንስሪ’ውን ላዕሊ ተነፈርኩ
ኣብኡ ኣለኻ ዋላ ተጎየኹ
ተኾብለልኩ ተሃደምኩ'ኳ ካብ ቅድሜኻ
መዓስ ተፍልዩኒ’ቲ ዓቢይ ምሕረትካ
ኣውጺካኒ ብርህራሄኻ ካብ ዓዘቕቲ
ሰላመይ’ኻ እረዊ ፍቕርኻ ክሰቲ
ወሰን ደረት የብሉን ጐይታ ንዶባትካ
መርገጺት’ያ እዚኣ ምድሪ ንእግርኻ
ማንም ሃዲሙ ኣይክእልን ከምልጠካ
ነዛ ዓለም ዝሓዝካ እንዲኻ ዝጨበጥካ
ኣፍቂርካኒ ብፍጹም ፍቕሪ ንዘልዓለም
ብዘይካኻ በረኸት ሰላም ከቶ የለን
ኣዕሪፉሎ ወድኻ ሎሚ ኣብ ጽላልካ
ይኣኽለኒ ዝነበርክዎ ብዘይ በኣኻ
ፍጹም ጸላም ንዓኻ ግና ኣይጽልምትን
ነዛ ነፍሰይ ትከናኸናን ትሕልዋን
ክንደይ ጊዜ ምሒርካኒ ኢኻ ብይቕሬታ
ክበረለይ መድኃኒት ኢኻ ናተይ ጐይታ;
101. ልዕሊ መላእክት ራማ
ልዕሊ ልዕልና ሰማይ ልዕል ኢላ ጽዮን
ልዕሊ መላእክት ራማ
ድንግል ብኽብሪ ብግርማ ትነብር ተሰሊማ /2/
ዓይኒ ካብ ዝመልኦም ካብ ኪሩቤል
ክንፎም ካብ ዝበዝሐ ካብ ሱራፌል
ካብ ሊቃነ መላእክት በለጸት
መለኮታዊ እሳት ኣብ ከርሳ ስለ ‘ተሰከመት
ንንጉስ ዝነብር ኣብ ዙፋኑ
‘ታ ንግስቲ ትቐውም ብየማኑ
ናይ ቃል ኪዳን ክዳና ተሰሊማ
ምእንታና ትልምን ድንግል’ያ ናይ ኵልና ተስፋ
ተቐሚጣ’ላ ኣብ መንበር ናይ ብርሃን
በቲ ኣእጋራ ወርሒ ረገጸት’ውን
ጽባቐ ቅድስና ተሰሊማ
ኣዝያ ዝደመቐት ንሳ’ያ ናይ ልዑል ከተማ
ካብ ዕብራውያን ኣንስት ፍልይቲ’ያ
ካብ ደቂ ሔዋን ኵለን ብልጽቲ’ያ
ሸውዓተ ቀንዴል የብርህ ወዳ
ስጋኣ ተዋሂዱ ብፍቕሪ መሰለ ንዓና;

102. ኣብ ኣምበላይ ፈረስ
ኣብ ኣምበላይ ፈረስ ኣብ ጽዮን ዝረኣኹኻ
ኣብ ኣምበላይ ፈረስ ኣብ ራእይ ዝረኣኹኻ
ኢየሱስ ወዲ እግዚአብሔር ፍትወይ ክበረለይ
ኢየሱስ ወዲ ማርያም ፍቁረይ ንገሰለይ
ከም ነበልባል እሳት ዓይኑ የብርህ ኣብ ሰማይ
ኮኾብ ጽባሕ ንስሪ እዩ ኢየሱስ ኤልሻዳይ
ንበርባሮስ በርቢሩ ንማዕሙቕ ዝፈተሸ
ኣኽተመ ሞተ እንክብሉ ተዓዊቱ ነገሰ
ሸውዓተ ዕጽፊ ጸሓይ ንልብና ኣብርሃ
ከፍርሶ’ውን ተገልጸ ንናይ ዲያብሎስ ስራሕ
ኩነኔ ንብዓት ኮነ ነበረ ኣይነበረ
ሰዓቱ ምስ ኣኸለ ዲያብሎስ ተሳዕረ
ናይ ወርቂ ዘንጊ ሒዙ ንኣህዛብ ይገዝእ
ብምሕረት ብይቕሬታ ንሓያላት የፍዝዝ
ፍቕሩ ለዊጡኒ’ዩ ማሪኽዋ ንነፍሰይ
ፈረስ ብርሃን ዘለዎ ጐይታ በዓል ኣምበላይ
ተፈለናሉ ንሕናስ ንኣምልኾ ንምስጋና
ንንጉሥ ማሪኹ’ሎ ፍረ ናይ ከናፍርና
ጸጸር ኣየቐምጥን መሊኡ ኵሉ ቦታ
ንዘምልኹ ብጽድቂ ስለ ዘብዝሐ ጐይታ,
103. ሰረገላታትካ
ሰረገላታትካ ነበልባልዮም
ጭፍራታት ሌጌዎን ዘይክእልዎም
ደጌታት ናይ ሲኦል ዘይዓግትዎም
ንስኻ በይንኻ ሓያል ጐይታ
ክትምስገን ትነብር ብዕልልታ/2/
ብነበልባል እሳት ሕጹር’ዩ ደንበና
ይሓዙኻ ኣይትፍራሕ ኣሎ ፈጣሪና
ድፋዕ ጸላእትና ብቃሉ ይፈርስ
ቲ’ምሳና ዘሎ ካብኣቶም ይበልጽ
ካብ ኣኽራን ናይ ቴማን ካብ ፋራን እንኪወርድ
ጸላኢ ይሽበር ብድምጺ ነጎድጓድ
ሳምሶም ብጸላእቲ ፍጹም ምስ ተታሕዘ
ብመንጋጋ ኣድጊ ሽሕ ሰብኣይ ቀተለ
ንሰረት ‘ቲ ማዕሙቕ ብንፋስ ኣሰረ
ኣብ ልዕሊ ሰማያት ዝፋኑ ገበረ
ልምሉም ስየ ሒዝኩም ንዑ ናብ መቕደሱ
በቲ ቅዱስ ስርዓት ፍጹም ክትቅደሱ
ቁጽሪ ጸላእትና ኣእላፍ እንተኾነ
ሴፍ ኣይነልዕልን ንክንፈዲ ሕነ
ኣምላኽና ክሕጎስ እንጌራ መጊብና
ክንፍንዎም ኢና ቂም በቐል ገዲፍና,
104. እመኑ ብኡ
እመኑ ብኡ በቲ ሓያል ጐይታ
ንዕኡ ዝመስል ማንም የለን ኮታ
ውቅያኖስ ባሕሪ ዋላ እንተተንስአ
ክዝሕል እዩ ዝኾነ እንተኾነ
እመኑ ብኡ ነደደ ‘ቲ እምባ
>> >> ተሃውከ ‘ቲ ሩባ
>> >> ‘ቲ ጽሕዲ ተሰብረ
>> >> ‘ቲ ከውሒ ተጨድደ
>> >> ጣዖታት ኣህዛብ
>> >> ቅድሚኡ ረገፉ
>> >> ዝኣመኑ ስሙ
>> >> ንማዕበል ሓለፉ
እመኑ ብኡ ዘይሓልፍ መከራ
>> >> ዘይከኣል የለን
>> >> ከኣሊ ኵሉ ዩ
>> >> ጐይታ መድኃኔዓለም
>> >> ፍቕሪ’ዩ ዘለዓለም
>> >> ፍሉይ ርህራሄኡ
>> >> ይነብራ ኣእዳዉ
>> >> ተዘርጊሔን ወትሩ
እመኑ ብኡ ማዕበል ዘይሰብሮ
>> >> ጽኑዕዩ መርከብና
>> >> ፍርሒ የለን ራዕዲ
>> >> ኣብ ጎኑ ከለና
>> >> ተጻይ ተሳዒሩ
>> >> ሰይጣን’ውን ሓፊሩ
>> >> ብመዝሙር ምስጋና
>> >> ይመሰጥ ልብና
እመኑ ብኡ ፈኸራ ጸላኢ
>> >> ዋጋ የብሉን
>> >> ዘይገድፈና ኣምላኽ
>> >> ምሳና’ዩ መድኅን
>> >> መሊኡ እናኣን ርበበ
>> >> ጸጋኡ ካብ በዝሐ
>> >> ንሞት እናረገጽና
>> >> ንዝምር ጌና,
105. ኣብ ቤት መቕደስካ
ኣብ ቤት መቕደስካ ዘዕበኻኒ
ናይ ልቦና ጥበብ ዝመሃርካኒ
ናይ ንእስነተይ ኣምላኽ ኣቤለኻ
ካባይ ኣይትርሓቕ ሓደራኻ
ኣብ ሑጻ ዝቖመ ኮይኑ ቤተይ
ተነቓኒቑ መሰረተይ
ጸላኢ ኣብ ልዕለይ ዓብሊሉ
ሎሚ ንበይነይ ኮይነ ኣለኹ
ነግራም እምበር ኮይነ ዓመጸኛ
ኃጢኣት ዘይፈርህ ጉዳመኛ
ነፍሰይ ተዋረደት ብመከራ
መን የራኽባ ምስ ኣምላኻ
ወሃቢ ሰላመይ መድኃኒተይ
ፍቕርን ስኒትን ኣውሪድካለይ
ዓለም ከይትወስደኒ ከምዛ ዋዛ
ሓድሰኒባ ብቓላትካ
‘ቶም በደለኛታት ኩሎም መጹ
ምሕረት ፍቕርኻ ‘ናሓሰቡ
ኣእዳውካ ዘርጊሕካ ሓቚፍካዮም
ሎሚ ብኣኻ ተፈዊሶም,
106. ብዘይ ንስኻ
ብዘይ ንስኻ መን ኣሎኒ
ጐይታይ ፍቕርኻ መቂሩኒ
ሕግኻ ንዓይ ይመርሓኒ
ፍጹም ዘይልወጥ ኣቦ ኣለኒ/2/
ክብረይ ክብለካ ስልማተይ
ቤተይ ናትካዩ ሰብነተይ
ብርሃን ጌርካዮ ንመንገደይ
መራሒ ኢኻ ንሕይወተይ
ኣጣዒሱኒ’ቲ ሕይወተይ
ንመንገድኻ ዘይምፍላጠይ
ምሳኻ ምንባር ይሕሸኒ
ብዘይ ንስኻ መን ኣሎኒ
ኣገሪሙኒ ‘ቲ ለውሃትካ
በዲሉኒዩ ዘይምባልካ
ጽላል ኮይኑለይ ቲ ምሕረትካ
ክነብር እየ ኣብቲ ቤትካ
ንጸላኢና ስዒርካዮ
ጭንቀት ልብና ኣርሒቕካዮ
ኵሉ ኣብ ኢድካዩ ፍጥረት ዓለም
ክንዝምር ኢና ንዘልዓለም,
107. ሓያል’ዩ ንሱ
ሓያል’ዩ ንሱ ዘልኣለማዊ ናይ ኵሉ ጐይታ
ንሞት ስዒሩ ዝተዓወተ ፍጹም ዘይርታዕ
እንሆ ተንሲኡ ደስ ይበለና/2/ ብርሃኑ ርኢና
እንሆ ተንሲኡ ሰዓት ፍርቂ ለይቲ ጐይታና ተንሲኡ
እንሆ ተንሲኡ ካብ መቓብር ወጺኡ መሬት ብሕቱሙ
እንሆ ተንሲኡ ስልጣናት ናይ ጸልማት ፍጹም ተሰዓሩ
እንሆ ተንሲኡ ሞይቱ ዝነበረ ክርስቶስ ተንሲኡ
እንሆ ተንሲኡ ስዕረት ናይ ሰይጣን ፍጹም ተጋሂዱ
እንሆ ተንሲኡ ናይ ዕዳ ደብዳቤ ሽዑ ተቐዲዱ
እንሆ ተንሲኡ ደጌታት ናይ ሲኦል ፍጹም ተናወጹ
እንሆ ተንሲኡ ኣምላኽናስ ተንሲኡ ንሞትና ስዒሩ
እንሆ ተንሲኡ ብዓቢይ ምስጋና ብግሩም ውዳሴ
እንሆ ተንሲኡ ትንሳኤኡ ርእያ ተሓጐሰት ነፍሰይ
እንሆ ተንሲኡ ብርቱዕ’ዩ መካር ኣምላኽ ዘልዓለም
እንሆ ተንሲኡ ካብ ሕጂ ንደሓር ኣብ ሞት ስልጣን የለን
እንሆ ተንሲኡ ንሕና’ውን ምስኡ ካብ ሞትና ተንሲእና
እንሆ ተንሲኡ ምስ ቤተ መቕደሱ ብርሃን ለቢስና
እንሆ ተንሲኡ ማእሰርቲ ኣእዳውና ሕጂ ተፈቲሑ
እንሆ ተንሲኡ ኣእዳውኩም ኣልዕሉ ብሓባር ዘምሩ,
108. ከመይ ወጺኤ ኢለ
ከመይ ወጺኤ ኢለ ፍጹም ኣይድነቕን
ይኣምንየ ጐይታይ ከም ዘይትገድፈኒ
ቲ’ዅሉ ሓሊፉ ተሪፉ ናብ ድሕሪት
ይኣክል ካብ ሕጂ ንብዓት ይኹን ብኽያት
እቲ መዓልቲ`ቲ ኣይመጽእን ካልኣይ
ከይምለስ ከይዱ`ሎ ኣፍሲሱ ንብዓተይ
ኣብ መስቀልካ ኮይንካ ፍቕርኻ ኣርኢኻኒ
ኵሉ መከራኻ ንዓይ ተበጅዩኒ
ከመይ ኢሉ ተንሲኡ ኣልኣዛር ኣይትበሉ
ይኽእልዩ እግዚአብሔር ይኽእልዩ ኵሉ
ከም ታሪኽ ሓሊፉ ቲ’ዘጨነቐኒ
ክንደይ ተሳገርኩ ጐይታ እናመርሓኒ
ካብ ከብዲ ናይ ዓሳ ካብ ማዕሙቕ ወጺአ
ክዝምረሉ እየ ሓድሽ ሰብ ኮይነ
ምኡዝ ጨና ሒዘ ወደቕኩ ቅድሚኡ
ጽድቂ ክሓስበለይ ጐይታ ብምሕረቱ
ቁስለይ ቆሲልካለይ ጽምአይ’ውን ጸሚእካ
መዓስ ተረዲአ ናይ መስቀል ዕላማ
ስለ ፍቕሪ ናተይ ዘይኮንካዮ የለን
ኣርኢኻኒ ጐይታ ፍቕሪ ኢኻ ዘለዓለም,
109. ኣንቢሩኒ ሕያውነትካ
ኣንቢሩኒ ሕያውነትካ
ዓቐን ኣልቦ ሰናያትካ
ኣበይ ኣሎ'ሞ ከማኻ
ትዝ ይብለኒ'ቲ ውዕለትካ
ትዝ ይብለኒ'ቲ ፍቕርኻ
ሎሚ ንዓይ ተዘርጊሓ `ታ ፈዋሲት ተድኅን ኢድካ
ርሒቐካ ንኸይጠፍእ ኣሲርካኒ ብውዕለትካ
ሕይወት ምርጫ ኮይኑ'ውን ካባኻ ናበይ ይኽየድ
ኣቦየ ፍቕርኻ ኣምላኸይ ፍቕርኻ ንዓለም የኽሕድ
ሞይተ ኔረ ተቐቢረ እንተዘይትመጽእ ናባይ
ሞተይ ተዘይትሞተለይ እንታይ ምኾነ'ስከ ዕጫይ
መንነተይ ከንቱ ነይሩ ተሰዓሪ ነዚ ዓለም
ግን ምስኡ ዝኾንካ ዝሓዝካዮ'ውን ይነብር ዘልዓለም
ኣብ መቕደስካ ተጸጊዐ ርእየ'ለኹ ብዙሕ ነገር
ውሽጢ ልበይ ዘንበርክዎ ብቐሊሉ ዘይንገር
ግን ዝኾነ ኵሉ ኮይኑ ሎሚ የለን ዝተረፈ
'ቲ እሳት መከራ 'ቲ እሳት ፈተና ብኣኻ ሓለፈ
ኣይጠፍኣንን 'ቲ ፍሽኽታ ወደይ ኢልካ ዘርኣኻኒ
ዓመጸኛ እንከለኹ ኣብ መንኮብካ ዝጾርካኒ
ከምዚ ከኣ ፈታዊ'ሎ እናጸልእዎ ዘፍቅር
ስሙ'ውን ኢየሱስ'ዩ /2/ ናይ ጽድቅና ምስጢር
እንክበኪ ክትገብረለይ ሐራይ ኢልካኒ ኵሉ ኮነ
ዘይኮነሉ ለካ የለን'ቲ በኣኻ ዝኣመነ
ምህዋኸይ ሸበድበደይ ኦ ኣምላኸይ ንኸንቱ'ዩ
ምዃኑ ዘይተርፎ /2/ጐይታ ዝበልካዮ,
110. ታቦር ኣብርሃ
ታቦር ኣብርሃ ደመና መሬተ ከደነ
ኣልብነ ንዋም ዓቢይ ነጎድጓድ እስመ ኮነ
ለስብሓት ነቃሕነ
ሙሴ እቲ ቀዳማዊ ኤልያስ እቲ ብርቱዕ
ተረኺቦም ኣብ ታቦር ምስክር ኮይኖም ሳምዕ
ንሕና'ውን ካብቲ ግርማ ሰሚዕና ቃል ናይ ኣብ
በረድ ኮይኑ'ዩ ልብሱ ዕጹብ ኢልና ኢና ዕጹብ
ከተርእየኒ ክብርኻ ቃል ኣቲኻለይ ኔርካ
ንገስ ካብ ሞት ገስጊስካ ሕጂ /2/ ርእየካ
ታ'ተዋጋኢ ጐይታ ኣፍራስ እሳት ዘለካ
ኣርሞንኤም ደስ በሎ ሲሳራ ብምውቃዕካ
ኣብ ትሓልፈሉ ቆይመ ክጽበየካ እየ
ኣብሪ  ንቀንዴለይ ክዳነይ ኣጻዕድየ
ኦ ወዲ ዳዊት እቶ ኢየሱስ ናብዛ ቤተይ
ብንኤል ክብለካ እየ ድኂና ሰብነተይ
ንዅሉ እንተኽበርካ ንዅሉ ተመሓርካ
መን'ዩ እቲ ዝኽልክል ነቲ ሕያውነትካ
ንግሆ ዝተጸውዐ ዝመጸ ኣጋ ምሸት
ኩሎም ረኺቦም ዓስቢ ካብቲ ብዙሕ ህያባት
ዝረዳእካዮ ይዛረብ ዝባረኽካ ሕይወቱ
ኤቨን ኤዘር እናበለ ይዘምር ተዓዊቱ
ኣብ መዓልቲ ሓጎሰይ ርእየካ'የ ኣብ ጎነይ
ምሳይ በኺኻ ኢኻ ኣሕዚኑካ ሓዘነይ,
111. ቀስተ ደመና
ቀስተ ደመና ናይ ኖህ ቃልኪዳን መመኪሒትና
ቃል ኣትዩ ብኣኺ ከየጥፍኣና ብሞት ሙስና
ፈውሲ ወሊድኪ ንጥፉእ ዓለም ደስታ ዝኾንኪ
ሰንደቕና ኢኺ ንዓለም እነርእየኪ
ጐይታ ምልክት ክህበኩም’ዩ
ናይ ድንግል ፍሬ ከድሕነኩም’ዩ
ናይ ኣዳም ታሪኽ ተገልበጠ
ሞት ብሞት ናይ ወልድ ስለዝተዋሕጠ
ንዜማታትኪ ኣሰሊፉና
ከተማ ዓወት ከተማ ዑቕባ
መሊኡ ይፈሰስ ጸጋ ምልጃኺ
ክብርና በዝሐ እንከነኽብረኪ
ኣብሲሩ መልኣኽ ዘደንቕ ነገር
ከም ትወልዲ ወልድ በቲ ዘይምርመር
ጐይታ ብልቡ ዝሰኣለኪ
ኵሉ ፍጥረት ብጽእት ኢሉኪ
ፍቕሪ እዩ’ሞ ዕላማኡ ንዓና
ወዲ እግዚአብሔር ኣብ እሙን ጓሳና
ስለ ኣባጊዑ ምስ መጸ መድኅን
ሓረግ ዝኾኖ ከማኺ የለን,
112. ሚካኤል ክብል
ሚካኤል እንክብል ስሙ እንክጽውዕ
ብርሃን ኣምላኸይ ልዕለይ ይበርህ
ሓላዪ እዩ ፍጹም ሓላዪ
ዝሕልወኒ ዘበርትዓኒ /2/
ሕዝቡ ዝመርሕ ምስ ሓለቓታት
ዝመላለስ ኣብ እምባ እሳት
ካብቲ ቦታኣ ባሕሪ ሃደመት
ብመልኣክ ጐይታ ምስ ተናወጸት
ንገበል ኣሰነፈ
ስሙ ብኽብሪ ጽሓፈ /2/
‘ቲ ከቢድ እምባ ሜዳ ኮይኑለይ
እቲ ቤት ማእሰርቲ ተኸፊቱለይ
ኣይናወጽን ከቶ ኣይፈርሕን
ሚካኤል ከሎ ገለ ኣይከውንን
ንትዕቢተኛ ስዒርዎ እዩ
ሰይጣን ሓፊሩ ዕጥቁ ኣውሪዱ
ምሉእ ጸጥታ ኣብ ሰማይ ኮነ
እግዚአብሔር ጥራይ ስሙ ገነነ
ቀልጢፉ መጸ ሚካኤል ናባይ
ዝቃወሙኒ ርሓቑ ካባይ
ሊቀ መላእክት ኣብ ቅድመይ ኮነ
ንብዓተይ ጠፍአ ታሪኽ ተሰርሐ,
113. ቅዱስ ሚካኤል
ቅዱስ ሚካኤል ፈታዊ ንዅሉ
ምሕረት ይረክብ ኪዳንካ ዝሕሉ /2/
ቅልጽምካ ዘርግሕ ሚካኤል ምራሕ መንገደይ
ከይመሰየኒ ብጊዜ ክበጽሕ ቤተይ
ኣዝዩ ነዊሕ’ዩ እቲ ጉዕዞ ብዘይ ረድኤትካ
ደገፍ ኩነኒ ሃበኒ በትሪ ምርኩስካ /2/
ጠምጢሙኒ`ዩ ጸላኢ ሰንሰለት እሳት
ኣናግፈኒ ሚካኤል ብናይ ሴፍ ስሕለት
ኣብ ክብሩ የለን `ቲ ውዱቕ ርጉም ጸላኢ
ሚካኤል ግና ተሸይሙ ብዓቢይ ክብሪ /2/
ድኅነት ረኺቡ ዳንኤል ኣናጊፍካዮ
ንኣፍ ኣናብስ ዓጺኻ ሞገስ ሂብካዮ
ሓያል ቅልጽምካ ተዘርጊሑ ባሕሪ ኣናዊጹ
ጐይታ ነጊሱ ዲያብሎስ ግን ኣንደልሂጹ /2/
ትዝታ ኣሎኒ ኣብ ቤትካ ካብ ቁልዕነተይ
ብጸጋ ምሕረት ከተዕብያ ንሕይወተይ
ክዝምር እምበር ንኣምላኸይ ከመስግን ኣነስ
ዝሓለወኒ ብኣኻ ናብ ሞት ከይምለስ /2/,
114. ኖኣሚ ብርኽቲ
ኖኣሚ ብርኽቲ እንታይ ረኺቡኪ
ካብ ሓጎስ ርሒቕኪ ሓዘን ከቢቡኪ
ሰብኣይክን ደቅኽን እንታይ ረኺብዎም
እንታይ’ዩ ጸገሞም ከመይ’ዩ ታሪኾም
ስደተኛ’የ ጋሻ ኣብቲ ሃገር
ንሞኣባውያን ዘይጠቅም ነገር
ንብዓተይ ኵሉ ይፈስስ ኣሎ
ረዳኢ ስኢኑ ኣጆኻ ዝብሎ
መከራ’ውን እንተበዝሓካ
ተዓገሶ ክሓልፈልካ
ተስፋ ኣይትቑረጽ ኢኻ
ኖኣሚ ዓለምና ኣንቲ ዓባይ መሬት
እንታይ ረኺቡኪ መሊኡኪ ሕውከት
ናይ መከራ መሬት ኮይንኪ ኣኬልዳማ
ክሳብ መዓስ’ዩ ከምዚ ኢልኪ ዓለምና
መከራ ሽግር ኣጨኒቑኒ
መንገደይ ኵሉ እሾኽ ኮይኑኒ
ፍቕርን ሰላምን ካባይ ርሒቐን
የጨንቐኒ ዘይረኸብክዎን
ኣጆኺ ኣዴና ብዙሕ ኣይትሕሰቢ
ንናይ ጭንቂ ጊዜ ብጽንዓት ሕለፊ
ከም ጊዜ’ዩ ታሪኽ ኵሉ ሓላፊ’ዩ
እቲ ርሕሩሕ አምላክ ኣይክገድፈክን’ዩ
ስለ ኃጢአተይ ተቐጺዐ’የ
ሽግር ምስ ስቃይ ምጻር ስኢነ’የ
ክልቲኦም ደቀይ ሞት ወሲድዎም
ይሕሸና ኢሎም ምስ ወላዲኦም
ንሱ ዝፈቐዶ ብጊዜኡ ይኸውን
ነገር ንሰናይዩ ንዅሉ ዝኣምን
ናይ ኣሕዛብ ርኽሰት ክርሕቐልኪ’ዩ
ካብ ኣዝመራ ቦኤዝ ዳዊት ክውለድ’ዩ
ይግበረለይ ንኽጸናናዕ
ብመንፈስ ኣምላኽ ልበይ ይበርትዕ
ብሰላም ይሕደር መስኪን ወገነይ
ናይ ሕዝበይ ጥፍኣት ከይርእዮ ብዓይነይ;
115. ደስ ኢሉና
ደስ ኢሉና ደስ ይበልኩም ሎሚ /2/
ናብዚ ቅዱስ ዕለት ስለዘብጽሓና
እግዚአብሔር ይመስገን ርህሩህ ፈጣሪና /2/
...........................
ደስ ኢሉና ከይተጸባጸበ
ደስ ኢሉና ንዅሉ በደልና
ደስ ኢሉና ናብዚ ቅዱስ ዕለት ኣብጺሑና ጐይታ
ደስ ኢሉና ለይቲ ይኹን ቀትሪ
ደስ ኢሉና ምሳና ይሰርሕ
ደስ ኢሉና ከም ብርሃን ናይ ጸሓይ ንገጽና የብርህ
...........................
ደስ ኢሉና ጥበበኛ ንጉሥ
ደስ ኢሉና በዓል ጸጋ ጐይታ
ደስ ኢሉና ፍቕሪ ይኹን ሰላም ሃበና ባዕልኻ
ደስ ኢሉና ይውሕዶ ምስጋና
ደስ ኢሉና ይውሕዶ ውዳሴ
ደስ ኢሉና ንመሓሪ ኣምላኽ ናይ ኣብርሃም ሥላሴ
...........................
ደስ ኢሉና ብንእሽተይ ዓቢይ
ደስ ኢሉና ልብና ምስ ሰግአ
ደስ ኢሉና ከም ፍቓድ እግዚአብሔር ኵሉ ነገር ኮነ
ደስ ኢሉና ኣኽሊል ምረቓና
ደስ ኢሉና ጸቢቑዩ ሎሚ
ደስ ኢሉና ንዓቢይ ዝማሬ ተቃልሕ ምድሪ
...........................
ደስ ኢሉና መን’ዩ ከም እግዚአብሔር
ደስ ኢሉና መን’ዩ ከም ኣምላኽና
ደስ ኢሉና ኣብ ሓዘን ኣብ ሓጎስ መጸናንዒና
ደስ ኢሉና ክብሪ ይኹን ንዓኻ
ደስ ኢሉና ዝደመቐ ዕልልታ
ደስ ኢሉና ነዚ ክቡር ዕለት ዝሃብካ ባሪኽካ,
116. ጸላእየይ ኣምሊጠካ
ጸላእየይ ኣምሊጠካ /2/ብተኣምር
ቀታልየይ ኣምሊጠካ/2/ ብተእምር
ኣቤት ስራሕ እግዚአብሔር
ኣቤት ናቱ ተኣምር
...........................
ፍጹም ኣይሓሰብኩን ክሰግሮ’ኢየ ኢለ
ለካስ ጎነይ ኣሎ ጐይታ እናጽለለ
ሳኦል ኵናት እንከልዕል እናበልኩ ድንን
ክንደይ ሓሊፈዮ ዘይሕለፍ የለን
...........................
ብስሙ ኣሚነ  ሚረ እየ ቅልስ
ፍጹም ክብርትዕ’የ ብመስቀሉ ቅዱስ
ካብ ዋልታ ጎልያድ መዚኑ ጸጸረይ
ሕቡእ ስም ኣምላኸይ ኣሎ ኣብ ግንባረይ
...........................
ኣንታ እንባ ኣብ ቅድመይ ዘለኻ እንታይ’ኻ
ወዲ ድንግል ማርያም እዩ ሰዓሪኻ
ክድልድለካ’ዩ ቲ’ሓያል ቅልጽሙ
ኲናት ኣምሊጦም’ዮም ዝኣመኑ ስሙ
...........................
ከም ዘሳቐኻኒ ጐይታ ኣሳቕዩካ
ኣብ መስቀሉ ኮይኑ ቁልቁል ወቒዑካ
ተረፈ ጭንቀተይ ቀሰነ ት’ልበይ
ዳኛ ፈረደለይ ተዓጽወ መዝገበይ
...........................
ዝተሰንደወልና ፍላጻ ተዓጽፈ
ከምዘይሓልፍ የለን ቲ’ዘመን ተሓልፈ
ካብ ሕቕፉ ኣውጺኡ መን’ዩ ዝቐትለና
ማንም ዘይደፍረና ደቂ ንጉሥ ኢና,
117. ፈትዩና እዩ’ሞ
ፈትዩና እዩ’ሞ ዳግም ኣይጸልኣናን
ርእዩና’ዩሞ ከቶ ኣይርስዓናን
የለን ዝመስሎ እሙን ቅዱስ ጐይታ
ምሳና እዩ ክሳብ መወዳእታ
...........................
ካብ ስፍራ ጸልማት ካብ ናይ ዓለም ከውታ
እናጸውዐ ናብ ብርሃን ወጋሕታ
ሕዝቡ ከይኮንና ሕዝቡ’ዩ ገይሩና
እስራኤል ዘነፍስ ምሕረት ረኺብና ኢና
...........................
ጥበበኛታት ንኸሕፍር ኢሉ
ሥጋ ለቢሱ ንዓና መሲሉ
ብሞት ኣምላኽና ሕይወት ረኺብና ኢና
ዕልል ንበል ነጻነት ረኺብና
...........................
‘ተጠምየ መግበይ ምስ ዝጸምእ መስተይ
ከይዓርቕ ልብሰይ ከይሽገር ምርኩሰይ
ሓይለይ ብርትዐይ መጽንዕየይ እዩ
ቅልጽም ጸላእተይ ሰይርዎ ርኣዩ
...........................
ቀስቱ ኣልዒሉ ጸላኢ እንተ መጸ
ከጥፍኣና ኢሉ ውዲት ‘ተሓንጸጸ
ዳዊት ክዕወት ንጎልያድ ዘሕፈሮ
ኣምላኽ እስራኤል ኣብ መንጎና ኣሎ,
118. ቅዱስ ማሕደሩ
ቅዱስ ማሕደሩ ምእመናን መሊኡ
ጐይታ ንደቁ ኣዝዩ ኣብዚሑ
ዝበጽሓኩም ብግሩም ግብሩ
ደስ ደስ ይበልኩም ታሪኽ ተሰሪሑ /2/
...........................
ጸጋን ምሕረትን ፍቕሩ ኣባና
ጥንቲ ኣትሒዙ መሊኡ ተሪፉ
ሞት ኣይሕዘናን ሓሊና ጐይታ
ቀዛፊ መልኣክ ከይዱ ሓሊፉ
ፒራሚዳትን ቀጽርን ሓሊፉ
እቲ ሕሱም ክፉእ መዓልቲ
ቅዱስ እስራኤል ዋልታና ኮይኑ
ዓቂብና’ዩ መዓልቲ ለይቲ
...........................
ኣብ ድኽነት’ውን እንተሃሊና
ሃብታማት ኢና ዘይጎደለና
ኣይነማርርን ምስኡ እንተኾይና
ካብዚ ዝበልጽ ክብሪ ኣለና
መጸግዒና መመክሒና እዩ
ንጉሥ ናይ ክብሪ ግኑን ጐይታ
ተራእዩ ኣብ መስቀል ኢዱ ዘርጊሑ
እሙን ኣምላኽ’ዩ በዓል ውዕለታት
...........................
ቤተመቕደሱ ጽድቁ ይነግር
ይእውጅ ሎሚ ዓቢይ ብስራት
ፍጹም ትም ኢልካ ምምራኽ የለን
ጐይታ ንደቁ ኣይህብን ንሞት
ሰዓርቲ ኢና ሰራዊት እምነት
ታህዲድ ጸላኢ ዘየፍርሓና
ምስ ጌዴዎን ፍጹም ሰሚርና
ሽግ እንክውላዕ ተዓዊትና ኢና
...........................
እቲ መድረኽ ክመልእ እዩ
ሓድሽ ዝማሬ ሓድሽ ምስጋና
በገና ሓዙ ውጹ ብዕልልታ
ዘሐጉስ ቅኔ ጌና’ዩ ጌና
ዘይነጽፍ ሃብቲ ዘይውዳእ ጸጋ
ተጎናጺፍና ብለጋስ ጐይታ
ዕጽፊ በዚሕና ካብ ማዕሙቕ
ወጺእና ኢና ሰይጣን ክርታዕ,
119. ኵሉ ዝኾነ ንሰናይ’ዩ
ኵሉ ዝኾነ ንሰናይ’ዩ/2/
ኣብ ሰማይ ምድሪ ዝበልካዮ
ኣምላኽ ስራሕካ ትኽክል`ዩ
...........................
ሓጎስ ምስ ሓዘን ብኽያት ስሓቕ
ንግሆን ምሸትን ይፈራረቕ
ፍቓድካ ይኹን ኢልና ኣሎና
ኣሜን ብኣካ ተሓጉስና
...........................
ማይ እንተመልአ እቲ መርከብና
እሾኽ እንተኾነ መንገድና
ኣይንሽበርን ተ’ኣሚና
ኣምላኽ ንኣኻ እንተ ሒዝና
...........................
ምውሓድ ምብዛሕ ፈሊጥና ኢና
ምውታን ክንመስል ሕያዋን ኢና
ንጸላእትና ስዒርካልና
ናይ ፈጣሪና ናትካ ኴንና
...........................
ተተሰደድኩ ካብ ሃገረይ
እንተደኸመ እቲ ጉልበተይ
ኣምላኽ ብኣኻ ሰብ ኮይነ’የ
ንወገነይ`ውን ተሪፈየ,
120. ክዝምረሉ’የ
ክዝምረሉ’የ ከመስግኖ እየ
ብጥዑም ዝማሬ ስሙ ክጽውዕ’የ
ንዝገበረለይ ንዓለም ክነግር’የ
...........................
ኣካላተይ ግርማ ሞገስ ኣልቢሱኒ
ካብ ኩሎም እምባታት ልዕል ኣቢሉኒ
ክግዝኦ እየ ምድሓኑ ከውሪ
ኣቤት ናቱ ስራሕ ድንቂ ናቱ ፍቕሪ
...........................
ምሕረቱ ኣርእዩኒ ካብቲ ግሩም ክብሩ
ከም ኣእጋር ናይ ኢራብ ኣእጋረይ ኣጽኒዑ
ብቓሉ ገሰጸ ንፋስን ማዕበልን
ለይቲ ምስ መዓልቲ `ቲ ስሙ ይመስገን
...........................
ካብቲ ጸልማት ዓለም ካብ ፈታኒ ጉዕዞ
ካብ ሓዊ ኣውጺኡኒ ኢደይ እግረይ ሒዙ
ኢድ ሰብ ከይተንከፎ ፈረሰ `ቲ ቐጽሪ
ከምዚ ከኣ ኣሎ ዕጹብ`ዩ ፈጣሪ
...........................
ትብዓት ንኽረክብ ጸጋ ዝመልኣኒ
ኣብ ቅድሚ ጸላእተይ ክብሪ ዝሃበኒ
ዘለዓለማዊ ኣቦ ንሱ’ዩ ኣምላኸይ
ከመስግኖ እየ ብዘለኒ ዓቕመይ,
121. ኣማኑኤል
ኣማኑኤል /2/ ምሳና ኮነ እግዚአብሔር
ተወሊዱልና ኣብ ቤተልሔም
...........................
ዙርያኡ በሪሁ ቤተልሔም
ጐይታ እንክውለድ መድኃኔ ዓለም
ብርሃን ይከደን’ቲ ብርቱዕ ጸልማት
ምውላድ ኣምላኽና ድምጹ እንክስማዕ
...........................
ቲ ዝሓለፈ ናይ ጥፍኣት ጊዜ
ኣሕሊፍናዮ ኢና ኮይንና ኣብ ትካዜ
ተሓጺብና ኢና ብክቡር ደሙ
ኣውሪሱና እዩ ፍቕሩ ሰላሙ
...........................
ምስ ርሓቕናዮ ሕጉ ገዲፍና
ፈትዩና እዩ’ሞ መጺኡ ኣድኂኑና
ሰብ ኮይኑ እዩ’ሞ ከምዚ ኸማና
ምሳና እዩ መን ይስዕረና
...........................
ርሑቕ ኣይኮነን ቀረባ እዩ ጐይታ
ዝሕልወና ኣብ ኵሉ ቦታ
ሞገስ ኮይኑና ክብሪ ረኺብና
ንሓያል ጐይታ ንኣምኖ ኢና,
122. ዋጋ ተኸፊሉልኪ
ዋጋ ተኸፊሉልኪ
ኣምላኽ ተሰቒሉልኪ
ነጻ ወጺእኪ ሎሚ
ነፍሰይ ንኣምላኽ ዘምሪ
...........................
መን’ዩ ሰሚዑ ዝበጽሐ ኣብ ሽግርኪ
ረጊጹ ቀጥቂጡ ሰይጣን ምስ ገዝኣኪ
ተሳቕዩ ብዙሕ ካብ ሞት ዘድሓነኪ
መድኃኔ ዓለም ‘ዩ ገባሪ ውዕለትኪ
...........................
ይበርህ ይደምቕ መሊሱ ይድብን
`ቲ መቕርብ ናይ ሎሚ ጽባሕ ኣይርከብን
ጐይታ ግን ሓይልኺ ናይ ምንባርኪ ትርጉም
ስልማት ክብርኺ እዩ ናትኪ ሰላም
...........................
ኣይትበድሊ ኢኺ ነፍሰይ ንመድኅን
ሓራ ኣውጺኡኪ እዩ ናይ ዓለም ብርሃን
ዘምሪ ንፍቕሩ ነቲ ናቱ ውዕለት
ሕይወቱ ሂቡኪ ኣምላኽ ሰማያት
...........................
ሞቑሕ ተሰይሩ ሞት ስልጣን ሰኣነ
ካብ ባርነት ሲኦል ፍጥረት ሓራ ኮነ
ዘምሪ ንጐይታ ዘምሪ ንስሙ
ተሓጺብኪ ኢኺ በቲ ቅዱስ ደሙ,
123. ምስጋና ይምላእ
ምስጋና ይምላእ ኣብ ጉባኤ
ስሙ ድንቂ’ዩ ኣዶናይ
በገና ሓዙ ቃንዩሉ
ንመድኅን ዓለም ዕልል በሉ
...........................
መን’ዩ ከም ኣምላኽ በዓል ዝና
ዝፋኑ ዘንብር ኣብ ደመና
ኣብ ማእከል እሳት ዝመላለስ
ንድምጺ ማዕበል`ውን ዝግስጽ
...........................
ርእሲ ጠቢባን ጥበበኛ
ፍትሒ ዘውጽእ ቅኑዕ ዳኛ
በዓል ግርማ’ዩ ዝተፈርሐ
ምስጢር ዕምቆቱ ዝሰፍሐ
...........................
ሓይሉን ቅልጽሙን ተደጊፍና
ስሙ ጸዊዕና ድኂንና ኢና
መን’ዩ ዝቃወም ዘፍርሓና
ትብዓት ዘስንቕ ኣቦ ኣሎና
...........................
ሓያላን ፈርሑ ክብሩ ርእዮም
ነፍሳት ዘለሉ ካብ ሞት ወጺኦም
መጽንዒና’ዩ ትምክሕትና
ዝፋኑ ይብጻሕ ምስጋናና,
124. ኣደ ጐይታና
ኣደ ጐይታና ማርያም
ምንጪ በረኸት ናይ ሰላም
መከራ ኮይኑ ተጨኒቕና
ድንግል ንዒ ኢልና ተማህጺና
...........................
ጠዋሪ የብሎም `ቶም ዓበይቲ
ሜዳ ወዲቖም ህጻውንቲ
ሃልሃልታ ሓዊ ደው ንኽብል
ኣማልዲ ኢኺ ማርያም ድንግል
...........................
ርሑቕ ሰላምና ንኽቐርብ
ፍቕሪ ሓድነት ንኽንክበብ
ምስቲ ወድኺ ንዒ ኣዴና
ናብራና ቅዱስ ክኾነልና
...........................
ማይ ዘይብሉ ዒላ ኮይንና
ዘርኢ የብሉን ግርሁና
ናይ ኤርትራ ኣደ እመቤት
ባርኽያ ኢኺ ብረድኤት
...........................
ድፍረት ጭካነ ዓመጽ ኮይኑ
ፍጹም ቅዱስ ሰብ ተሳኢኑ
ንሰናይ መን’ዩ ዘርእየና
ናብ ቤት ኣምላኽ ተላዒልና,
125. እናብር 
እናኣብር  እቲ ጻዕዳ ልብሱ
ጊዮርጊስ መጸ ብፈረሱ
ዋልታን ኵናትን ክኾነኒ
ካብ ኣፍ ድራጎን ከድሕነኒ
...........................
ዓለም ንምስዓር ተጋዲሉ
ክሳብ ጊዜ ሞት እሙን ኮይኑ
ናይ ክብሪ ኣኽሊል ተሸሊሙ
ጊዮርጊስ ብኣምላኽ ከቢሩ
...........................
ኣብ ኢድ ጸላእየይ ወዲቐ
ተስፋ ቆሪጸ ሞት ክጽበ
ጊዮርጊስ መጺኡ ክረድኣኒ
ብስም ኣምላኹ ከድሕነኒ
...........................
ሓይሉ ደኺሙ ጸላእየይ
ብሓይሊ ጸሎት ረዳኢየይ
ጊዮርጊስ ብዙሕ'ዩ ትሩፋቱ
ቤተይ መሊኡ በረኸቱ
...........................
ርጉም ኣራዊት ተቐቲሉ
ሰላምኩም ይብዛሕ ዕልል በሉ
ኣውጁ ሓርነት ብሓጎስ
ኣኽብሩ ንኣምላኽ ጊዮርጊስ;
126. ኣሚናን ተላዒልናን
ኣሚናን ተላዒልናን ንስምካ ሒዝና ኢና
ፍቕርኻን ምድኃንካን'ውን ተስፋ እናገበርና
ምሳና ካብ ኮንካ'ሞ መን ይቃወመና
ጐይታ ክትረድኣና ምድሪ ክንወርሳ ኢና
...........................
ኣብርሃም ኣሚኑ ጸዲቁ ሕይወቱ
ቃሉ ሰሚዑ ወጺኡ ካብ ዘመድ ካብ ሃብቱ
ጎይትነትካ ኣሚኑ እዙዝ'ውን ነበረ
ብነፍስን ብስጋን መንገዱ ሰመረ
...........................
ካብቲ ባሕሪ እሳት ከስግረና እዩ
ዝኣመናዮ ኣምላኽ ኣየሕፍረናን እዩ
ኣብ ማዕዶ ዮርዳኖስ ክነብር ከለና
ቃል ዝኣተወልና ወረስቱ ንሕና ኢና
...........................
ሰዓሩ ንመንግስታት ካብ ሴፍ`ውን ኣምለጡ
ኣፍ ኣንበሳ ዓጸዉ ካብ እሳት ደሓኑ
ንዅሉ ገዲፎም ብስምካ መነኑ
ንዓኻ ኣሚኖም ብኽብሪ ተሾሙ
...........................
ንጃልባና ሒዝና ኣብ ማእከል በጺሕና
ንመርበብና እውን ናብ የማን ደርቢና
ንኸንቱ ከይከውን ጻዕርናን ድኻምናን
ፈጸምቲ ክንከውን ርድኣና ኣምላኽና,
127.ፈተና ስቓይ
ፈተና ስቓይ’ውን ይብዛሕ
ርኢና ሕዝቡ ከብዝሕ
ንሕይወት ጽዉዓት ኢና
እግዚአብሔር ኣይጥንጥነናን /2/
...........................
ፍቕር’ዩ ናይ ናርዶስ ሽቱ
ፈትዩና ኣብ መስቀል ሞይቱ
ነጎድጓድ መብረቕ’ውን ይኹን
ብሞት ኣይንውሰድን /2/
 ...........................n\
መኳንንት ደገ ክፈቱ
ጸጋኡ በዚሑ ካዕቢቱ
ተራጊፉ’ዩ ሸኸምና
ምሕረቱ ምስ ፈሰሰልና /2/
 ...........................n\
ተጸናኒዑ ልብና
ብእሳት ሕጹር ቀጽርና
ውድቀት ስዕረት የለን
ከለና ኢየሱስ መድኅን /2/
...........................
ሕይወት’ዩ ናይ ጽድቂ ጽላል
ኢየሱስ ዘእግዚአብሔር ቃል
ኢኻ’ሞ ምቁር መግብና
እግዚአብሔር ርህሩህ ኣምላኽና /2/ ,
128. ምስጋና ኣምልኾ
ምስጋና ኣምልኾ ስግደት ውዳሴ
ይግባእ በሉ ሰባት ንቅድስት ሥላሴ/2/
...........................
ዘልዓለም ዓለም ቅዱስ ኢኻ
ዝወዳደረካ የለን ዝመስለካ
ንኣምኖ ዋልታ ኮይንካልና
ሥላሴ ብኣኻ ደስ ይብለና
...........................
ዝተኣምነ’ዩ ዝተፈርሐ
ናይ ጽድቂ ፀሓይ እናብረ 
ዓለም ጸኒዓ ብሥላሴ
ትዝምረሉ ኣላ ነፍሰይ
...........................
ዘመን ዘሕልፍ ኵሉ ኣብ ኢዱ
‘ቲ ዓወት ምስዓር ኵሉ ናቱ
መድረኽ ናይ ሓዊ ዘለዎ እግዚአብሔር
ፍጹም ዘይሓልፍ ዘይሰዓር
...........................
ኣሚኑ ኣብርሃም ተሰደ
ኣብ እርግናኡ ወዲ ወለደ
‘ቲ ናይ ተስፋ ቃል ፈጸመሉ
ለይቲ ይኹን ቀትሪ ሥላሴ በሉ
...........................
ዝተኣምነ’ዩ ዝተፈርሐ
ናይ ጽድቂ ፀሓይ እናብረ 
ዓለም ጸኒዓ ብሥላሴ
ትዝምረሉ ኣላ ነፍሰይ,
129. ኣኽሊልና ኢኺ
ኣኽሊልና ኢኺ ውህበትና ኢኺ
ትምክሕቲ ናትና ጸግዕና ኢኺ
ስምኪ ጸዊዕና ካብ ሞት ድኂና
ብልማኖኺ ቅንዕ’ውን ኢልና
...........................
ፍረ መሊእኪ ጽብቕቲ ተኽሊ
መፈወሲትና ናይ ሕይወት ጥበብ
ብጸዳል ድንግል ጸልማት በሪሁ
ክብርኺ ርኢና ብርሃን ደሚቑ
...........................
ዕትሮ ናይ ኤልሳዕ ጨው ዝመልኣኪ
ዓለም ድኂና ማርያም በኣኺ
ተለዊጥና ኢና ሓደስቲ ኮይና
ንኽብሪ ድንግል ኣእዳውና ኣልዒልና
...........................
መሰረታትኪ ዝተቐደሱ
ክብሪ ምስ ግርማ ጽድቂ ለበሱ
ሕፍቲ ዘይብልኪ ጽዮን ኣዴና
ብወድኺ ጸዳል ዓለም በሪሃ
...........................
ውዳሴ ማርያም ኣፍና መሊኡ
ፍቕርኺ ድንግል ኣብ ልብና’ዩ
ማርያም/2/ እዩ ሓድሽ ምስጋና
ንኣደ ንጉሥ ወትሩ ይግብኣ,
130. ንዓኺ ዝሓዘ
ንዓኺ ዝሓዘ እንታ’ዩ ዝጎድሎ
ብምልጃኺ ኵሉ ቤቱ መሊእክሉ
ዘመድ ንዘይብሉ ቆፎኡ ባዶ`ዩ
ብረድኤት ናትኪ ኵሉ ይመልኣሉ /2/
...........................
በረኸትኪ ብዙሕ ናይ ደናግል ገንዘብ
ኣደ ናይ መሳኪን ናይ ጥሙያት ቀለብ
ንዅሉ ዝምግብ ጸጋኺ ዘይጎድል
ስምኪ ጥዑም መግቢ ንጥሙይ ዝዕንግል/2/
...........................
ምስ ትመጺ ንስኺ ናብዛ ምስኪን ገዛይ
ከም ኣደ ናይ መጥምቕ በዚሑ ሓጎሰይ
ንቑርባን ሓዲስ ኪዳን ኢኺ ጠረጴዛ
ጽድቂ ናይ ሕይወትኪ ይሽትት መኣዛ /2/
...........................
ተጠራጢሩ ልበይ ኪዳንኪ ከይክሕድ
ድንግል ሓግዝኒ በረኸት ክረክብ
ኵሉ እናመላእኪ መግቢ ትምግቢ
ፈጺሙ ዘይውዳእ ጸጋ ሃብቲ ኣለኪ /2/
...........................
መዕረፊ እግዚአብሔር ቆጥቋጥ ናይ ኮሬብ
ንጽድቂ ተፍስሲ ምንጪ ናይ ሕይወት
ተወሃሂዱኪ እሳት ሙሴ ዝረኣየኪ
ኣሳእኑ ኣውጺኡ ሰጊዱ ኣብ ቅድሜኺ /2/;
131. ቤዛ ኵሉ
ቤዛ ኵሉ ናይ ኵሉ ቤዛ /2/
ዓዲግካና ብክቡር ደምካ
ኣማኑኤል ሕይወትካ ሂብካ
...........................
ቀራንዮ ብድኻም በጽሐ
ኣፍቂሩና ደሙ እናኣፍሰሰ
ተረዲኤ ናይ ፍቕሪ ትርጉም
ምስ ሞተለይ መድኃኔ ዓለም
...........................
ዋጋ ሂቡ ነፍሱ ኣሕሊፉ
ፈቲሑና ሰይጣን ኣሲሩ
ካሕሳ ኮይኑ ከፊሉ ዕዳ
ኣይገድፈናን ኣብ ምድረ በዳ
...........................
ነዚ ፍቕሩ ከይትርስዑ
ዕለት ዕለት ስሙ ቀድሱ
ኪዳኑ’ዩ ዘናብረኩም
ትም ከይብል እቲ ልሳንኩም
...........................
ብመከራ ተበጅዩና
ዳግም ሕዝቡ ደቁ ገይሩና
ኣይገዝኣናን መቓብር ሞት
ኣውሪሱና ሓድሽ ሕይወት
...........................
ቀራንዮ ብድኻም በጽሐ
ኣፍቂሩና ደሙ እናፍሰሰ
ተረዲኤ ናይ ፍቕሪ ትርጉም
ምስ ሞተለይ መድኃኔ ዓለም,
132. ብስምካ ኣሚነ’የ
ብስምካ ኣሚነ እየ ኣይትግደፈኒ
ናብ ዘሳድድ ጸላኢ ኣይትሃበኒ
ሕያዋይ ናተይ ጐይታ ሰላም ዕረፍተይ
ንጉዕዞይ ኣቕንዓለይ ቅድመይ ኩነለይ
...........................
በለስ `ተዘየፍረየ ዘይቲ`ውን ኣይሃሉ
ግን ምሳኻ ሕሊናይ ሙሉእ ሰላም`ዩ
ብበረኸት ኣቦታት ዝባረኽካኒ
ንእስራኤል ዘድሓንካዮም ክበረለይ
ዘልዓለም ተመስገን ልዕል በለለይ
...........................
ካብ ፈተና መውጽኢ መልሰይ ንስኻ
ንጸልማት ተስግረኒ ኵሉ ከፊትካ
ብምሕረትካ ይነብር ንብዙሕ ዘመን
ጸዊዑ መን ሓፊሩ ብኣኻ ዝኣምን
ከይሞተ ይነብር ብኣኻ ዝኣምን
...........................
ይቕሬታኻን ምሕረትካን ይመርሓኒ
ዓቐብን ዕንቅፋትን ከየድክመኒ
ብጽድቂ ሓሴት ሰላም እርከብ ብኣኻ
ብኽያት ትካዘ ይኣክል ናዝዘኒ ኢኻ
ፍጹም ዘይውዳእ’ዩ ኣምላኸይ ውዕለትካ,
133. ብወርቂ ቀለም
ብወርቂ ቀለም ተጻሒፍኪ
ድንግለይ ንዓይ ተዋሂብኪ
ከኽብረኪ`የ እመቤተይ
ጽዮን ተስፋ ኢኺ ንሕይወተይ
...........................
ተሰናኺለ ንኸይወድቕ
ዘይቲ ቀንዴለይ ንኸይጽንቀቕ
ድንግል ኩንለይ ብዙሕ ዋጋ
ንኸይወድቀኪ ኣብ ሓደጋ
...........................
ዘሎ ዝመስሎ ዝወደቐ
ናይ ክብሪ ስፍራ ዝለቐቐ
ቀኒዑ ርእየ ንዓኺ ሒዙ
በትሪ ምልጃኺ ተመርኪሱ
...........................
ዓሪቐ ድንግል ከይተርፈኪ
ካብ ክብሪ ጐይታ ከይጠፍኣኪ
ቀዲምኪ ውጺ ኣብ ጉዕዞይ
ወድኺ እዩ’ሞ ዕላማይ
...........................
እንተ ኣቕናዕክለይ ንጉልበተይ
ተባረኽክለይ ንሕይወተይ
ብጽእት ክብል’የ ዘወትር
ስለኺ ይኽበር እግዚአብሔር,
134. ፍቕራ ዝጠዓመ
ፍቕራ ዝጠዓመ ናይ ማርያም
ድንግል ርህርህቲ ኣዴና
ናይ ኢዳ በረኸት ፍጹም ጸጊቡ ኵሉ ዝኣምና
ኣየቋርጽን ንምስጋናኣ ኣይስልችዎን`ውን ናታ ምስጋና
...........................
ክብራ ክብ ዝበለ ካብ ኩሎም ፍጥረታት
ብየማን ናይ ወዳ ነጊሳ ኣብ ሰማይ
ምልጃኣ ጸሎታ ይውሕዝ ዘልዓለም
ይሓፍር ጸላኢ ስሌና ክትቀውም
...........................
ንጉሥ ምስ ባሮቱ ከመይ ኢሉ ይቑጸር
ወርቂ’ውን ምስ ነሓስ ከመይ’ሉ ይምዘን
ድንግል ፍልይቲ’ያ ካብ ኩሎም ፍጥረታት
ንጐይታ ወሊዳ ናይ ዓለም መድኃኒት
...........................
ካብ መዓር ዝጥዕም ስማ እናጸውዐ
ክንደይ ተፈወሰ ክንደይ ሕይወት ዘርአ
ቲ’ናይ ኣደ ምስላ ኣይጠፍእን ካብ ቤቱ
ፍቕራ’ውን ይንበብ ኣብ ደሙ ኣብ ፊቱ
...........................
ድምጻ ሓያል’ዩ ጽንሲ ዘሰራስር
ምልጃኣ ንነፍሳት ካብ ኣፍ ሞት ዝስውር
እስኪ ንዘምረላ ይብዝሓላ ዕልልታ
ኣብ ኣፍ ኵሉ ትውልድ ሓቲምዋ ጐይታ;
135. ንዘይምእማነይ ደግፍ
ንዘይምእማነይ ደግፍ ጐይታየይ /2/
ንስኻ ኢኻ መጸግዕየይ
ንዘይምእማነይ ደግፍ ጐይታየይ
...........................
ፍረ ዘየፍረኹ እንተኾንኩ’ኳ ድኹም
ምሳኻ ክነብር ንጉሥ ናይ ሰላም
ተሳኣንኩ’ውን ጽድቂ ኣይውጻእ ካብ ቤትካ
ተጸመም ዛ’ዓመት ክሳዕ ዝጸንዓልካ
...........................
ተሸገረካ’ውን ሕይወተይ ዘይጽኑዕ
ተዓገስ ቅሩብ ስጋዕ ዝብርትዕ
ተዘይነበርኩ’ኳ ከምቲ ቅዱስ ቃልካ
ሎሚ’ውን ምሳይ ኩን ብጽኑዕ ኪዳንካ
...........................
በዚሑ እቲ ለምጸይ ኮይነ እየ ንጹል
ቀልጥፍ ዳህስሰኒ ምሕረትካ ክዕደል
ካብ ሰማይ መጻእካ ካብቲ ብርቱዕ ወገን
ቅረበኒ ጐይታይ ፍቕርኻ ክሽፈን
...........................
ኣምእዘኒ ኢኻ ንጨናይ ቀይር
ከም ሽቱ ናይ ናርዶስ ግበሮ ክቡር
ቅረብ ብፍቕርኻ በደለይ ሓዲግካ
ልበይ ኣሐጉሳ ትርከብ ንምሕረትካ,
136. እቲ ሓቀኛ ሰላም
እቲ ሓቀኛ ሰላም ኣብ ቤትካ’ዩ ዘሎ /2/
ርዳእ ከይናወጽ ልበይ ይልምን ኣሎ /2/
...........................
ኃጢአተይ እንክዝክር ይጭነቕ እቲ ልበይ
ኣድኪምዋ ነፍሰይ ካባኻ ምፍላየይ
ናባኻ ኣብለኒ ልበይ ይብለካ ኣሎ
እቲ ሓቀኛ ሰላም ኣብ ቤትካ’ዩ ዘሎ
...........................
ንጸሎት ቅዳሴ ከይተግህ ዘወትር
ኣብ ኣደባባይ ስምካ ንኸይምስክር
ወዲቐ ኣለኹ’ሞ በዚሑ ድኻመይ
ርዳእ ኣማኑኤል ከጽንዕ እምነተይ
...........................
ስለ ኃጢአተይ ይፍልፍል ንብዓተይ
ናይ ንስሓ ይኹን መጻኢ ሕይወተይ
በዛ ሎሚ ዕለት መዓልቲ ምድሓነይ
ፍቕርኻ ሓሲበ መጻእኩ ኣምላኸይ
...........................
ጐይታ ንጣዕሳይ ንብዓተይ ተቐበል
ኣቦኻ’የ በለኒ ውሉድካ’የ ክብል
ዘይቲ ከይቀረብኩ ሃንደበት መጺኻ
ደገ ኣይተቑመኒ ማዕጾኻ ዓጺኻ,
137. ኪዳነ ምሕረት እመቤት
ኪዳነ ምሕረት እመቤት እመቤት /2/
ንዒ /4/ ሰኣሊተ ምሕረት /2/
...........................
ኣብ ልዕሊ ሰማያት ካብ ዘሎ ማሕደርኪ /2/
ዝማሬ ዝመልኦ ናይ ዘልዓለም ቤትኪ
ፍጥረታት ናይ ምድሪ ማርያም ማርያም ይብል/2/
ብሰረገላ እሙ ለቃል ምጽና ድንግል /2/
...........................
ካብ ናይ ህድኣት ወደብ ካብ ናይ ፍቕሪ ዓውዲ/2/
ካብ ከተማ ሓቂ ካብ ናይ ሰላም ዓዲ
ሰኣሊ ለነ ቅድስት ውዳሴ እንክስማዕ /2/
ምስ ሚካኤል ምስ ገብርኤል ምጽና ካብ ራማ /2/
...........................
ትነዊሕ ክዳንኪ ይውረድ ካብ ሰማያት /2/
ንንብዓትና ይድረዝ ናትኪ ኣማላድነት
ዝማሬ ናይ ጽዮን ተመልአት ነፍስና /2/
ንዒ /3/ ንበል ከምቶም ኣቦታትና /2/
...........................
በኣማላድነትኪ ፍጥረት ንክድሕን /2/
ኣማኑኤል ሂቡኪ ናይ ዘልዓለም ኪዳን
በዚ'ውን ወለዶ ብጽእቲ ይብለኪ /2/
ኣደየ ትምክሕተይ ምርኩሰይ ኮይንኪ’ኺ /2/
...........................
ናይ ልቢ እንክነግሩኺ ሰሚዕኪ ኣይተጽቅጥን /2/
ንጽጉም ርእዩ'ውን ልብኺ ኣይጭክንን
ከም ቅጽበት ዓይኒ ቀልጢፍኪ ትረድኢ/2/
ካብ ሓዘን ካብ መከራ ንስኺ ተዕርፊ /2/;
138. ናተይ ናርዶስ
ናተይ ናርዶስ ናተይ ቤዛ
መሲጡኒ ብመኣዛ
ተመልኪተ ሽንካር ኢዱ
ስዒበዮ ብመንገዱ

ድቃስ የለን ኣብ ዓራተይ
ተሓጺበ ብንብዓተይ
ብሞት ናቱ ነቒሐ’የ
ፍቕረይ ኢለ ወጺአ’የ
ነቲ ሳሮን ጽጌረዳ
ረኺበዮ ምድረ በዳ
በቲ ፍቕሩ ይቐንእየ
ብመስቀሉ ድኂነየ
እምባታት ዝዘለለ
ኣድማሳት’ውን ዝኸለለ
ኣብቲ እዋን ዓራርቦ
ጸዊዑኒ ፈቃር ኣቦ
ተተርኢሰ ኣብ ጸጋሙ
ሓቚፉኒ ብየማኑ
ጐይታ ናተይ ኣነ ናቱ
ኣይፍለይን ካብቲ ቤቱ,
139. መስፈር የብሉን
ንብዓት ኣይሰፍርን ኢደይ
ዜማ ክብርኻ ከሎ ኣብ ኣፈይ
ውህበት ጸጋኻ ጥበብ ዜማ
ይፍልፍል ኣሎ ብምስጋና
ኣብቲ ቀራንዮ ርእየካ ብዓይነይ
ካብ ቄዳር ጀሚሩ ስዒቡካ እግረይ
ክብሪ ዝና ኣይኮነን ልበይ ናፍቖቱ
ንስኻ ኢኻ ጐይታ ድሌቱ ጽምኣቱ
ታሪኸይ ቀያሪ መልክዕ መንነተይ
ጸዊዕካኒ ጐይታ ክሕደስ ሕይወተይ
ማዕበል እናህዳእካ ጌርካለይ ጸጥታ
ጭንቀተይ ኣርሒቕካ ረዲእካኒ ጐይታ
ኣበይ መጽንሓኒ ናይ ሰብ ተግባራቱ
ኣባይ ተዘይግለጽ ፍቕርኻ ረድኤቱ
ታሪኸይ ቀያሪ መልክዕ መንነተይ
ጸዊዕካኒ ጐይታ ክሕደስ ሕይወተይ
ናባይ ቀሪቡ’ኸ መን’ዩ ረዲኡኒ
ኣብ ጎነይ ደው ኢሉ በርትዕ ዝበለኒ
እቲ ዝኣመንክዎ ከይዱ ገዲፉኒ
ንስኻ ግን ጐይታ ብደም ዓዲግካኒ
ታሪኸይ ቀያሪ መልክዕ መንነተይ
ጸዊዕካኒ ጐይታ ክሕደስ ሕይወተይ
ንድንኳን በዓል ኣፍኒን ጸሊኣቶ ነፍሰይ
ቤትካ ይሕሸኒ ደራዚ ንብዓተይ
ካብ ስደት መሊስካ ኣልቢስካኒ ጸጋ
ልበይ ኣጽንዓዮ ኣይኹን ላንጋ ላንጋ
ታሪኸይ ቀያሪ መልክዕ መንነተይ
ጸዊዕካኒ ጐይታ ክሕደስ ሕይወተይ  ,

140. ኣሎ ኣብ ዝፋኑ
ኣብ እስራኤል ከምዚ ኮነ ኣብ መንግስቲ ሰሎሞን
መንጎ ክልተ ኣንስቲ ብምኽንያት ሓደ ህፃን
ንምዉት ገዲፈን ይበኣሳ ብህልው
እዚኣን እቲኣን ናተይ’ዩ ብምባል
እግዚአብሔር ኣሎ ኣብ ዝፋኑ
ንጉሥ ኣሎ ኣብ ዝፋኑ
ይፈርድ’ዩ ኣብ ገጊዜኡ (2)
ኣብታ ከውታ ለይቲ ማዕጾ ብዕጽው
ኣደንጋጺ ድምጺ ውሽጠይ ኣፋጽዩ
ወደይ ወደይ ኢላ ሰሚዐ ክትበኪ
ኣተሓዚነያ ብምልእታ ለይቲ
ንጉሰይ ሽሕ ዓመት ንገስ
ሓስየ ኣይኮንኩን ንኣዓ ዝኸስስ
ብድልቲ’የ ሓቂ’ለኒ
ፍትሒኻ’ያ ተንብረኒ
ርግጽ ወዳ ሞይቱ ነፍሱ ምስ ተዓዝረ
ነዚ እፈልጥ’የ ምስኣ’የ ሓዲረ
ምናልባት ዝ’ህፃን ተመሰላ ናታ
ሓሳዊት’ያ ንሳ ብፍላጥ ስሒታ
ወደይ ኢዩ ወደይ ኢዩ
ጐይታ ይፈልጥ ምቃለይ’ዩ
ፍረደለይ ኣይሓሰኹን
ኣይትሰድዮ ኣይጠቕመክን
ብሓቂ ቅኑዕ’ዩ ኵሉ ዝተፈርደ
ት’ህፃን ይጨደድ ይመቐል ት’ሓደ
ንክልቴና ኣይኹን ልበይ ብምምራሩ
ወድ መን ይነብር ናይ መን ተቐቢሩ
ብዘይ ኃጢኣት ስለምንታይ
ይመውት እዚ ወደይ
ተዘይኮነስ ንዓኣ ሃባ
ኣይትቕተሎ በጃኻ’ባ,

141. ይእዘዛ ነይሩ
ይእዘዛ ነይሩ የገልግላ እውን
ኢየሱስ ነዲኡ ብመዓልትን ለይትን /2/
ብንፋስ ኣሲሩ ብደመና ጽዒኑ
የምጽኣላ ነይሩ ዕንጨይቲ ካብ ዱር ኣርዩ /2/
በብቕሩብ ቅሩብ ከም ሰብ ዓበየ
ዝጠፍአ መጓሰ መጸ እናደለየ
ብፍቕሩን ምሕረቱን ለዊጡ ልብና
ኣማኑኤል በሉ እግዚአብሔር ኮይኑ’ዩ ምሳና
ኣብ ጩራ ይስጉም መን ይወዳደሮ
ብጭቃ ሰሪሑ ንኣዕዋፍ የብርሮም
ዘገርም ህፃን ዘደንቕ ጐይታ
ድንቂ መካር ሓያል ጓሳይና ይወደስ ብዕልልታ
ሥጋና ለበሰ ከሎ ሰማያዊ
ናይ ይሁዳ ኣንበሳ ቤተልሔማዊ
ወዲ እግዚአብሔር እምበር ናይ ዮሴፍ ኣይኮነን
ክንምስክር ንነብር ነዚ ሓቂ ሎሚ’ውን ንዘልዓለም
ኣብቲ ዓቢይ መጽሓፍ ብጽሑፍ ዘየሎ
ጐይታ ዝገበሮ ብዙሕ ተኣምር ኣሎ
ኣዝዩ ብዙሕ ድንቂ ቁጽሪ ዘይርከቦ
ኵሉ ዝፈጸመ ከም ጐይታና ከም ኢየሱስ የሎን ,

142. መሰንቆን በገናን ሓዙ
መሰንቆን በገናን ሓዙ
ዕልልታ ውዳሴ ኣዕዝዙ
ሰማይን ምድርን የቕልቡ
ንማርያም ምስጋና ኣቕርቡ
እጹብ ድንቂ’ዩ ናይ ደቂ ኣሳፍ ጸጋ
ዓስቢ ዘመርቲ ናይ ዘየምቲ ዋጋ
ዳዊት ጸውዓ በገና ኣልዒሉ
ንኽብራ ዘኪሩ
ብምኡዝ ልሳን ዝጠዓመ ቃና
ብስልቲ ሰማይ ኣበው ዘውረሱና
ክንሰግድ ኢና ሰላም ለኪ ኢልና
መቕደሳ ኣቲና
ቤታ ዓቢና ኣብ ቀጽሪ ድንኳና
ምስኣ እንክንነብር እንታይ ጎዲሉና
እንተዘመርና ኣይንረውን ኮታ
እንተቕረብና ዕልልታ
ኣብ ባዕዲ ኣይኮነን ኣብ ርስትና ኣለና
ነውርዶ ሕጂ ስቑል መሰንቆና
ኣብ ቤት ግሽነት ንዓና ቀዲማ
መልኣትና ዜማ ;

143. ናይ ሳሌም ንጉሥ
ናይ ሳሌም ንጉሥ ንጉሥ ናይ ልበይ ኣዶናይ
ቆይመ ኣብ ጽዮን ክዝምረልካ
ልዕል በል ጐይታየይ
ንብዓት ናይ ሓጎስ ይውሕዞ መልታሕተይ
ፍቕሪ ምድሓንካ ርእያ እያ'ሞ ዓይነይ
ኣብ ጸጽባሑ ዝቐሳቕሰኒ
ቲ'ውዕለትካ'ዩ ብደም ዝገዝኣኒ
ቅድሚ ቀተልተይ ቆይመ'የ ብግርማ
ፍርሐይ ቀተልኩ ንቓልካ ብምስማዕ
ኣውዲቐዮም'የ ሓይለይ ምስጸናዕካ
እረትዕ እየ`ሞ ተሒዘ ንስምካ
ከምቲ ናይ ትማል ንሓዘነይ ኣጥፍእ
ሰርተኒ ኢኻ ንስምካ ክቐንእ
እግረይ ካብ ትህኪት ልበይ ካብ ስቓይ
ኣዕርፈለይ ኢኻ ዝኣምነካ ጐይታይ
ጽባሕ'ውን ኣነ ቅልጽምካ ክርኢ’የ
ናይ ሎሚ ስቓይ ኮይኑ ንሰናየይ
ተኽበርኩኻ'ውን ክብርኻ ክብረይ'ዩ
ሽመት ናይ ነፍሰይ ቤትካ ምምጽአይ'ዩ ,

144. ጐይታ እንክዓዪ
ጐይታ እንክዓዪ ብዕላማዩ
እዚ መከራ ንሰናይ'ዩ /2/
ማእከሉ'ኳ እንተዘይተነግረ
ራእይ ዘለዎ ነይሓፈረ /2/
ሳኦል ኵናቱ እንተመዘዘ
ጎልያድ ሰይፊ እንተሓዘ
ዳዊት ኣይሞተን ከምቲ ቃሉ
ተፈተነ'ምበር ኣብ ማእከሉ
ብተንኮል ተተሸጠ ዮሴፍ
ሕልሙ ከይተፈጸመ ኣይተርፍ
ልዕል ክብል'ዩ ምስ ግርማ
ክነግስ እዩ ኣብ ከተማ
ንኡስ ተኾነ ምጅማርና
ክዓቢ እዩ ፍጻሜና
ማንም ኣይተርፍን ኣብ ማዕዶ
ከእትወና'ዩ ርስቲ ዓዱ
ይኣክል ራሄል እቲ ብኽያት
ኪሓልፍ እዩ እቲ ኣውያት
ግብጺ ኣይተርፉን'ዮም 'ቶም ወገንኪ
ባሕሪ ኣይሓልፉን ጸላእትኺ ,

145. ናይ ቀራንዮ በረኸተይ
ናይ ቀራንዮ በረኸተይ
መን ኢለ ክሰምያ እመቤተይ
ክገልጻ ስኢነ ቋንቋ
ዕጹብ'ያ ኢለያ በቃ /2/
መሃረኒ'ባ ኣባ ሕርያቆስ
ጽዮን ንኽብላ ስማ ክቕድስ
ኤፍሬም ኣርእየኒ ናታ ምስጋና
ናታ ውዕለታት ስኢኑ መዘና
አረ መን ኢለ ክሰምያ
ነዛ ናይ ምድሓን ደሃያ/2/
ዙፋን እግዚአብሔር ቅድስት ከተማ
ቤልሆር ይርዕድ ድምጻ ክስማዕ
ትሕቲ ሰማይ መን ማዕሬኺ
ቃላት ስኢነ ዕጹብ እብለኪ
ንስኺስ ፍልይቲ ኢኺ
ኣብ ዘመነይ ርኤኪ/2/
ህያብነትኪ ተቐቢለየ
ከም ዮሓንስ ወዲ ተሰምየ
ትሕቲ መስቀሉ ኣለኒ ኪዳን
እንሀት ክብል ሰሚዐ በእዛን
ኣነስ ኢለኪ ኣደይ
ኢኺ'ሞ በረኸተይ/2/
ዙፋን እግዚአብሔር ቅድስት ከተማ
ቤልሆር ይርዕድ ድምጻ ክስማዕ
ትሕቲ ሰማይ መን ማዕሬኺ
ቃላት ስኢነ ዕጹብ እብለኪ
ንስኺስ ፍልይቲ ኢኺ
ኣብ ዘመነይ ርኤኪ/2/ ,

146. ምስ ጸዋዕኩኺ
ምስ ጸዋዕኩኺ ኣማላዲት ኢለ
ኵሉ ፈልዩኒ ንበይነይ ኮይነ
ኣደ ጐይታይ ጸሎትኪ ሓጋዚ
እተዊ ቤተይ ንብዓተይ ድረዚ
ዝበርትዐ'ዩ ጾራ'ውን ከቢድ
በይኑ ወጺኡ መን'ዩ ዝኸይድ
ሻቦጣ ብዙሕ ዓለም ሓለንጊ'ያ
ብኣኺ'ዩ ድንግል ነፍሰይ ተስፍኣ
ይቃንዓለይ ተስፋ ውጥነይ
ፍጹም ኣይጸልምት ብርሃን ሓጎሰይ
ደው ኣብልዮ ንናይ ሰይጣን ሓሶት
ካብ ሎሚ ኣይሕለፍ ሞት ይኹን ስዕረት
 ክምሕረኒ'የ ዝነብዕ ዘወትር
ትሕቲ ዝፋኑ ወትሩ ዝዘውር
`ቲ ጽላሎትኪ ሚዛን የዝጥጥ
ነቲ መሪር ማይ ጥዑም ይልውጥ
ብዘይ ብኣኺ ኣይመልእን ጎደሎይ
ተጻይ ኣይስሓቕ ሪእዩ ውድቀተይ
ምሳኺ'ዩ ልበይ ንዒ እመቤተይ
ዝፋን ወድኺ ይብጻሕ ጸሎተይ ;

147. ንዑ ብእግዚአብሔር
ንዑ ብእግዚአብሔር ደስ ይበለና /2/ (2)
ናብቲ ዓቢይ ክብሪ ናብዚ ዘብጽሓና
ካብ ሞት’ውን ናብ ሕይወት ዘሰጋገረና
ንዑ ብእግዚአብሔር ንዑ ብድንግል ደስ ይበለና
ንመንግስተ ሰማይ ርስቲ ዝሃበና
ካብ ጸልማት ኣውጺኡ ብርሃን ዘርኣየና
ነዚ ግሩም ግብሩ ምስጋና ይውሕዶ’ዩ
ንዑ ንተሓጎስ ክብሪ ይግብኦ’ዩ
ካብ ከውሒ ዝነትዐ ማይ ሰቲና ኢና
ሰማያዊ መና ኣምላኽ መጊቡና
ፍቕርኻ ብዙሕ’ዩ እንታይ ክንከፍለካ
ካብ ንግሆ ክሳብ ምሸት ነመስግን ንስምካ
ኣብ በረኻ ቃዴስ ገለ’ውን ዘይብሉ
ኣብ ባሕሪ ኤርትራ ጭንቂ ዝኾነሉ
ኵሉ መንገዱ’ዩ እንታይ ይሰኣኖ
ልብና ኣይፍራሕ ብፍጹም ንእመኖ
ኣብ ትሕቲ መግዛእቲ ከለና ኣብ ዓለም
ብርሃን ረኺብና ኢና ብድንግል ማርያም
ዝሰኣናዮ ሰላም ሕጂ ኢና ረኺብና
ብዙሕ ንተሓጎስ ብማርያም ኣዴና
 ፍረ ናይ እምነቶም ናይ ኢያቄም ናይ ሃና
ብፍቓድ እግዚአብሔር ተወሊዳትልና
መብጽዓ ናይ ኢያቄም ናይ ሃና እምነት
ለምንልና ሎሚ ኪዳነ ምሕረት ,

148. ቅንዕ ክብል
ቅንዕ ክብል ቅንዕ ንብዓተይ ተሓብሰ
ኵናት ጸላእተይን ‘ቲ ምኽሮም ፈረሰ
ምድኃኑ ርእየ’የ ጎሊሑ ደሚቑ
ሕይወት ኣውሪሱኒ ኣምላኽ ስለይ ሞይቱ
ኣዕጽምተይ ሰረጸ ስምዒት ፍቕርኻ
ስለ ዝፈሰሰለይ ክቡር ቅዱስ ደምካ
ናትካ’የ ኣምላኸይ ዓለም ክሒደ’የ
ፍቕርኻ ኣብ ልበይ ሓቲመዮ እየ
ሓይሉ ኣዕጢቑኒ በርቲዐ ብጐይታ
ገፋዒ ወዲቑ ክዝምር ብዓውታ
ዳግማይ ንኸይደንን ቀኒዑ ምጉባጠይ
ጐይታ ቆይሙ`ዩ`ሞ ብቕድሚት ብድሕረይ
ንዓይሲ ክብረይ’ዩ ‘ቲ ናትካ ምዃነይ
ዘይኮንካዮ የለን ኣምላኸይ ስለይ
ፍቕርኻ ዝሩእ’ዩ ናይ ልበይ ግራታ
ከምልኸካ እነብር ክሳብ መወዳእታ,

149. ተሰባቢሩ ሰንሰለቱ
ተሰባቢሩ ‘ቲ ሰንሰለት
ተናዊጹ’ውን ቤት እሱራት
ናይ ጐይታ ምድሓን ተገሊጹ
‘ቲ እሱር ጴጥሮስ ከይዱ ኣምሊጡ
ኣቱም ሓዋርያት ሎሚ ደስ ይበልኩም
ማእሰርቱ ተፈቲሑ ቲ’ቅዱስ ሓውኹም
ናይ ብስራት ወንጌል ስበኹ ተጊህኩም
ንሞት ዝሰዓረ ኣሎ ኣብ ጎንኹም
ሑሩ ወመሃሩ ተባሂልኩም ኢኹም
ከይትደናገሩ ብፈተና ዓለም
ምንዋጽ ናይ ማዕበል ፈተና ርኢኹም
ትዕግስቲ ይሃብኩም ንሰናይ’ዩ በሉ
ንሰናይ’ዩ ንሰናይ’ዩ በሉ
ኵሉ ነገር ንሰናይዩ ንሰናይ’ዩ
መከራ ኮነ ንሰናይ’ዩ
ማእሰርቲ ኮነ ንሰናይ’ዩ
ንሰናይ’ዩ ንሰናይ’ዩ መከራ ኮነ ንሰናይ’ዩ
ማእሰርቲ ኮነ ንሰናይ’ዩ
ካብኣቶም ይብርትዕ ’ቲ ዘሎ ምሳና
ማእሰርቲ ኣቲና መጺኡ ደጊፉና
ጎነይ ምስ ተንከፈ ብብርሃን መስቀሉ
መሪሑኒ ንቕድሚት ካብ ድቃስ ኣንቂሑ
ንሰብ ካብ ምእዛዝ ንእግዚአብሔር ይሓይሽ
ብሕሊና ምንባር ካብ ኵሉ ይበልጽ
ማእሰርቲ ሰንሰለት ቅትለት ከይፈራሕና
ክንምስክር ኢና ስራሕ ሓቅነትካ
ኵሉ ነገር …………………..
ጸላእቲ ክርስቶስ ኢዶም ምስ ዘልዕሉ
ንድሕሪት ኣይንብልን ጨቢጥና መስቀሉ
ኣብ ሞት ሕይወት ኣሎ ፈሊጥናዮ ኢና
ሓቂ ንምምስካር ክንጓየ ኢና
ኵሉ ብኡ ኮይኑ ንሕና’ውን ናቱ ኢና
ምስጋና ንምቕራብ ንተግህ ኣሚንና
ምድሪ ተናዊጻ ብዜማ ዝማሬ
ሰንሰለት ወዲቑ ምስ ተሰምዐ ቅኔ
ኵሉ ነገር…………
ጴጥሮስ’ዩ ኳሕኩሑ ክፈትዮ ሮዳ
ሚካኤል ልኢኹ ፈቲሕዎ ጐይታ
ማዕጾ ክፈትዮ ናበይ’ኺ ትኸዲ
ሓጐስኪ ንምግላጽ ተርክብሉ ኢኺ
ናይ ሓዋርያት ጸሎት ብዙሕ’ዩ ዝጠቅም
ካብ መቑሕ ሰንሰለት ብሓቂ የድሕን
ብልመና ጸሎት ከምኡ’ውን ምስጋና
ክሳዕ መወዳእታ ክንጸንዕ ኢና ጌና ,
150. ተዋሕዶ ሃይማኖተይ
ተዋሕዶ ሃይማኖተይ
ናይ ጥንቲ ኢኺ ናይቶም ኣቦታተይ
ማዕተበይ ኣይበትኽን
ክትነብር'ያ ንዘልዓለም
ከተማታት ግብጺ ብደምና ሃኒጽና
ብምቕታል ጽድቂ የለን ሞይትና ግን ነቢርና
ማዕተብኩም ፍትሑ ብተኹ ኢሎምና
ንሕናስ ምስ ክሳድና ውሰድዋ በልና
ጴጥሮስ ተሰቒሉ ጳውሎስ ተሰይፉ
ተዋህዶ እናበሉ ብዙሕ'ዩ ሓሊፉ
ብእሳት ብመጋዝ ብስቓይ ሓሊፎም
ዘመን ዘይቅይሮ ታሪኽ ግን ጽሒፎም
ቀዳሞት እናበልና ዳሕሮት ከይንኸውን
ንዑ ንበራበር ንንቃሕ ኣይንደቅስ
ዝብኢ ምስ ኣተወ ትርጉም ኣልቦ ኣውያት
ደቂ ተዋህዶ ሕጂ ኢዩ እቲ ሰዓት
ከምዘይረኣና ብስቕታ ሓሊፍና
መክሊትና ከይረብሕ ክንቀብሮ መሪጽና
ሕጂ ግን ይኣክል ስቕታና ይሰበር
ናይ ተዋህዶ ምስጢር ይገለጽ ይነገር ,

151. ኣይሓፍርን`የ ብማርያም
ኣይሓፍርን’የ ብማርያም /2/
ስማ እንክጽውዕ ይጸናናዕ
መደበሲተይ ኢለያየ
ስማ ክጽውዕ ኣብ ጊዜ ሓዘን
በጻሒተይ’ያ መጸናንዒት
ኣብ ጊዜ ሽግር ኣብ ጊዜ ጭንቂ
ከማኺ የለን መተዓረቒ
ማርያም/2/ በሉ ምእመናን ኵሉ
ማርያም /2/ ኢልና ክንድሕን ኢና
ጸላእየይ እን-ከሳቕየኒ
ኣይጠቅምን ኢሉ እንክንዕቐኒ
መለለይተይ ንስኺ ኢኺ
ከይዱ ጠፊኡ ርእዩ ስእልኺ
ማርያም/2/ በሉ ምእመናን ኵሉ
ማርያም /2/ ኢልና ክንድሕን ኢና
ኵሉ ሓሳበይ ተጀሚሩዩ
ይጽበለኹ ዘመን ነዊሑ
ፍጻመ ክርኢ ድንግል ርድእኒ
ይልምን ኣለኹ ኣብ ኣፍደጌኺ
ማርያም/2/ በሉ ምእመናን ኵሉ
ማርያም /2/ ኢልና ክንድሕን ኢና
ጸላእየይ እን-ከሳቕየኒ
ኣይጠቅምን ኢሉ እንክንዕቐኒ
መለለይተይ ንስኺ ኢኺ
ከይዱ ጠፊኡ ርእዩ ስእልኺ
ማርያም/2/ በሉ ምእመናን ኵሉ
ማርያም /2/ ኢልና ክንድሕን ኢና,

152. ሰባኬ ወንጌል
ሰባኬ ወንጌል ሐዋርያ ትንቢት
ለቤተክርስቲያን ዘይደምፅ ቀርን ነባቤ ለቤተክርስቲያን
ዮሐንስ ኮከብ ዘኤፌሶን ዓምደ ብርሃን ዘፍጥሞ መልአክ
ዘበምድር ዘበምድር መልአክ;
153. ኣምላከ ቅዱሳን
ኣምላከ ቅዱሳን /2/ እግዚአብሔር ይመስገን
ድንቂ’ዩ ጌሩለይ ብምሕረቱ ጠሚቱኒ
ኣብ ጊዜ ጸገመይ ንሱ ይረድኣኒ
ንቤተይ መላእካ ብዘይጎድል ዘይቲ
ኢድካ ኣንቢርካለይ በረኸት ሂብካኒ
ኣምላኸይ ጉልበተይ ኢኻ መድኃንየይ
መጸግዒ ዝኾንካ ነቲ ድኹም ልበይ
ሳላኻ ኣምላኸይ ስመይ ተቐየረ
ልበይ ብምስጋና ንዓኻ ዘመረ
`ዛ ልሳነይ`ውን ክብርኻ ክትነግር
ማዕረግ ረኺበየ በቲ ናትካ መንክር
ዓለም ግደፍኒ ኣለኒ ውዕለታት
ስሌኡ ክሳቐ ንጐይታ ሰራዊት
ኣፈይ ካብ ትም ምባል ክኽልክል’የ ኣነ
እግዚአብሔር ግሩም’ዩ ኢለ ክምስክር’የ
ተኣማኒ ዋሕሳ ዝኾንካ ንቤተይ
ሞገሰይ ማዕርጉ ንኣገልግሎተይ
ደስታ ዝሃብካኒ ቀይርካ ሓዘነይ
ናይ ኣበው ኣምላኽ ተመስገነለይ,

154. ናይ ልበይ ኵሉ
ናይ ልበይ ኵሉ ንመን ክነግር
ብዘይብኣኺ ንመን ከማኽር
ናይ ድኹማት ሰብ መጸግዒት ኢኺ
ሓዘን ጭንቀተይ ተርሕቕለይ’ኺ
ቅዱሳን ኣበው መሪጾምኺ /2/
ስለ ዝወጹ ካብ ሲኦል ሓዊ
ክድሕን እየ ድንግል በኣኺ /2/
ኣድሕንኒ’ለ ምስ ጸዋዕኩኺ
ፈታሒት ሽግረይ ኣኽሊለይ ኢኺ /2/
ኣይቅየምን’ዩ ለዋህ ልብኺ
ቅድሚ ስእልኺ ክሰግድ እየ /2/
ኣደ ጐይታየይ ክዝምረልኪ’የ
ዋሕሰይ ኢኺ ድንግል ኣደይ /2/
ስምኪ ዝፈለጥኩ ብህፃንነተይ
ኵሉ ጊዜ ንዓይ ጽቡቕ ጌርክለይ /2/
እንታይ እሞ ክብለኪ ቃላት ዘይብለይ
ኣብ ጊዜ ድኻመይ ምርኩሰይ ኢኺ /2/
ዝደገፍክኒ ብቅልጡፍ መጺኺ
ስምኪ ንኃጥእ ዝቕድስ እዩ /2/
ካብ ሞት ናብ ሕይወት ዝልውጥ እዩ,

155. ፍሉይ መኣዛ
ፍሉይ መኣዛ ጥዑም ጨናኺ
ቅድሚ ኵሉ ሰብ ክዝምረልኪ
ተለዊጡ’ዩ እቲ ሕይወተይ
ምስ ጸዋዕኩኺ ንዒ ማርያመይ
ኣምሳል ዘይብልኪ ንዒ ማርያመይ
ዘመደይ ኢኺ >> >>
ቲ’ክፉእ ዘመን >> >>
ሓላፊ’ዩ ኵሉ >> >>
ብዙሕ ፍቕርኺ >> >>
ልበይ ኣንደደ >> >>
ኣደይ ምዃንኪ >> >>
ብምፍላተይ >> >>
ናይ ሰብ ጉልበት ንዒ ማርያመይ
እንታይ ከርብሓኒ >> >>
ሰረገላይ’ውን >> >>
መዓስ የድኅን >> >>
ካብ ስዉር >> >>
ክፉእ መከራ >> >>
ክድሕን’የ >> >>
ስምኪ ጸዊዔ >> >>
ብስርሐይ ኵሉ ንዒ ማርያመይ
ኣይድሕንን’የ >> >>
እንሆ ይትክዝ >> >>
ስለ በደለይ >> >>
ነዘራርባይ >> >>
መመቀሪተይ >> >>
ተሰሚዔ`የ >> >>
ድንግል ምስ በልኩ >> >> ;

156. ብደመናት ግሩም’ዩ
ብደመናት ግሩም’ዩ ብሰማያት ምስጉን’ዩ
ብመላእክት ስቡሕ’ዩ ብቅዱሳን ድንቂ’ዩ
ብእሳት ስሩሕ ዝፋኑ በረድ ጌሩ መካኑ
ማይ እሳት ተሰማምዑ ጥበበኛ’ዩ ብርቱዕ
መልኣክ ኪሩብ ዝፋኑ ሱራፊ’ዩ ካህኑ
ይሰግዱ’ዮም ኣብ ፊቱ ዘልዓለም’ዩ መንግስቱ
ምድሪ ይርኢ ካብ ላዕሊ ይሰፍር ቀላይ
ማዕበላት’ውን ይግሰጽ ብስልጣኑ እንኪወጽእ
መባርቕቱ እንኪወጹ ንሰማያት ኪገልጹ
ይግለጽ ብግርማ ቤቱ ኣርያም ስማ
ሰማይ ናቱ መንበር መርገጺቱ’ውን ምድር
ካብ ላዕሊ የብርህ ብእሳት መንደቕ ይሰርሕ
ዘይደክም ገባሪ ንዘልዓለም ነባሪ
ብዘይንፍገት ወሃቢ ንግፉዓት ሓብሓቢ
ብእሳት ስሩሕ ዙፋኑ በረድ ጌሩ መካኑ
ማይ እሳት ተሰማምዑ ጥበበኛ’ዩ ብርቱዕ
መልኣክ ኪሩብ ዝፋኑ ሱራፊ’ዩ ካህኑ
ይሰግዱ’ዮም ኣብ ፊቱ ዘልዓለም’ዩ መንግስቱ ,


157. ሃሌሉያ ንበል
ሃሌሉያ ንበል ንጀምር ውዳሴ
ንፈጣሪ ዓለም ንኣምላከ ሙሴ
ክብሪ ይግብኦ’ዩ ንቅድስት ሥላሴ
ድንቂ ጌሩለይ’ዩ ተመስግኖ ነፍሰይ
ዘወትር ይውደስ ብናይ ሰማይ መዝሙር
ብኣእላፍ መላእክት እዝዩ ይኸብር
ቅዱሳን ኣቦታት ኣብ ምድሪ ዝነብሩ
ኣብ መቕደስ ክብሩ የመስግኑ ወትሩ
መናብር ስልጣናት ኣእላፍ ሊቃናት
ቅዱስ /3/ ይብሉ ብሕብረት
ንሕና’ውን ኩልና ክብሪ ምስ ውዳሴ
ምስጋና ነቕርብ ንናይ ኣብርሃም ሥላሴ
ቅድሚ ዓለም ነይሩ ሕጂ’ውን ዝነብር
ኵሉ ጊዜ ዘሎ ኣምላኽ ዘልዓለም
ሃሌሉያ ንበል ቅድሚኡ ወዲቕና
ንጐይታ ሰራዊት እግዚአብሔር ኣምላኽና
ካብኡ ይወጽእ`ዩ እሳታዊ ሰይፊ
ዓቕሚ ጸላእትና ብፍጹም መጥፍኢ
ሓይሉ ዘደንቕ’ዩ ጐይታ ሰራዊት
ኵሉ ዝከኣሎ ናይ ዓለም መድኃኒት
158. ደጌታት ጽዮን
ደጌታት ጽዮን ቅኔ ተመልኡ
ንክብሪ ድንግል ዕልል እናበሉ
ከም ጻዕዳ ዑንቂ ንዘብርህ
ስማ እንክንጽውዕ ንፍሣህ /2/
ሓይሊ ንዘለዎ ነቲ ፍትው ስምኪ
ንዋያተ ዜማ ድንግል ኣልዓልናልኪ
ማሕተም ቡራኬኺ ኣብ ልብና ኣሎ
ማርያም ምስ በልና ጭንቅና ቀሊሉ
ጥበብ ናይ ምስጋና ናይ ቅኔ ሃብተ ጸጋ
ገዛእና ካባኺ ነጻ ብዘይዋጋ
ካብ ማዕሙቕ ወጻእና መንኮብኪ ጼሩና
ንጽዮን ብዕልልታ ብዜማ ሸፈንና
ምኽሪ ናይ ጠቢባን ጠፍአ ተሰዊሩ
ምስጢር ተገሊጹ ንህጻናት ኣእምሮ
ቤተልሔም ሰምዐት ናይ ብስራት ዜማ
ፍቕሪ ተፈነወ ካብ ናይ ልዑል ከተማ
ምስ ሓያል ወድኺ ክርስቶስ ጸባዖት
ሓሊፍናዮ ኢና ነቲ ጎቦታት ሞት
ፍሬኺ ክንጥዕም ልብና ይረግእ
ሰላም’ዩ ካብ ሕጂ የብልናን ዘስግእ;

159. ማርያም ማርያም
ማርያም ማርያም ክብለኪ ደጊመ
ኣብ ትሕቴኺ ኣብ መቕደስኪ ቆይመ
ብምእማነይ ናትኪ ኣማላድነት
ኣምሊጠ’የ ናይ ጸላኢ ኵናት
ይመጽእ ይኸይድ ፍጥረት
ወትሩ ኣብ ልሳን ስምኪ’ያ ሕትምት
ኣብቲ ቅዱስ ናይ ወለዶ ሓረግ
ተጸብጺብና ምስጋናኺ ይዕረግ
መሳልል ናይ ሎዛ ተኣምር
ናይ ነጻነት ናይ ሕይወት ሃገር
ንደቂ ሰብ ምኽንያት ድኅነት ኮይንኪ
ኪዳንኪ’ሎ ነቲ ዝፈትወኪ
ንጽህናኺ ዘይብሉ ጉድለት
ምልጃኺ’ውን ዘድሓነ ነፍሳት
ብኽብርኺ ደሚቓ’ያ ጎጆይ
ደስታይ ኢኺ መጸናንዒተይ
ሩባ እምባ ንኣድማስ ሓሊፈ
ኣብ ጽላልኪ ክነብር ሃሪፈ
ሓይሉኒ ብርቱዕ ናፍቖትኪ
ክረጋጋእ ኣደየ ርኤኪ;

160 ኣማኑኤል ከመስግነካ
ኣማኑኤል ከመስግነካ
ኦ ኣምላኸይ ክዝምረልካ
ተኸፊቱ ልሳን ባርያኻ
ብዝማሬ ክውድሰካ /2/
ኤፍታህ ኢሉኒ ቅዱስ ልሳንካ
ቅንዕ’ውን በልኩ ብርህራሄኻ
ምርሳዕ የለን ፍጹም ብኣኻ
ክብርን ውዳሴን ንቅዱስ ስምካ
ገፊፍካዮ’ኻ ነቲ ጸልማት
ንዓኻ ጐይታይ ነፍሰይ ዘመረት
ብዘይ ብኣኻ ከንቱ’ያ ሕይወት
ንብዓት ምስ ሓዘን ጭንቂ ዝመልአት
ሆሣዕና ክብል ይከፈት ኣፈይ
ጽላለይ ኮንካ ሸኻ ዕረፍተይ
ንገስ ኣብ ልበይ ባርኽ ሕይወተይ
ኣይነዓቕካዮን ንንእስነተይ
በዓል ጸጋ ኢኻ በዓል ምሕረት’ውን
ኣመስገንትኻ ቁጽሪ የብሎምን
በዓል በገና ቅድሜኻ ኣሎ
ንቅዱስ ስምካ ዘወትር ዘልዕሎ,


161. ልዕል ኣቢልክዮ
ልዕል ኣቢልክዮ ጐይታ ኣኽቢሩኪ
ሰባት ነዚ ርእዮም ብጽእቲ ይብሉኺ
ትሕትና ተማህረ ኣምቢቡኪ ልበይ
ኣደየ ክብርኺ ኢዩ’ሞ ካብ ሰማይ
ናብ ድምጺ እቲ መልኣኽ ክጸልወን ኣእዛነይ
ነቲ ቃል ብስራት ይመላእ እዚ ልበይ
ፈውሰይ ንኽርእዮ ንኢየሱስ ተስፋይ
ክቖጽሮ ቀለሙ ናይ ገብርኤል ዜማ
ሰላም ለኪ ክብላ ናይ ጐይታይ ከተማ
ክኸውን ዘይክእል ስለዝኾነልኪ
መንበር ንጉሥ ኢኺ ስብሓት ከቢቡኪ
ካብ ዓለም ማህጸንኪ ፈልፈለ መድኃኒት
ብደሙ ብሞቱ ዘጽደቐ ንፍጥረት
ንቕልጽም ቀታሊ ዝሰዓረ ንሞት
ኣዲኡ ንኣንበሳ ንናይ መስቀል ጅግና
ብሞት እቲ ሓደ ብዙሓት ደሓንና
ይግበኣኪ ክብሪ ይግበኣኪ ሞገስ
ክሳብ ቀራንዮ ስዒብኪ ንኢየሱስ
`ተ ተተምነኺ’ኳ ምግልጋል ባርነት
ግን ኣይተኸልከልክን ካብ ምዃን እመቤት
ነገስት ኣይበልጽዋን ቤተልሔም ንእስት
ከም ዝሰማዕናዮ ርኢና ኣብ ኤፍራታ
ኣብ ሕቑፎኺ ኮይኑ ናይ ዓለማት ጐይታ
ክውለድ ማረኾ ትሕትናኺ ድንግል
ትሕት ምስ ትብል’ዩ ለካ ልዕል ምባል ;

162. ሓድነት ብዝህብ
ሓድነት ብዝህብ ሥጋኡን ደሙን
ብምሕረቱ እግዚአብሔር ሓደ ክገብረና ንለምን /2/
ምብኣስ ምፍልላይ ካብ ማእከልና ብምእላይ
ፍቕሩ ክሰድድ ናባና ንማሕጸኖ ኲላትና
ንልምን ኣሎና ንልምን /4/
ብሓደ ልቢ ብምሥማር ንቅድስና ብምጽዓር
ናብ ናይ ቅዱሳን ሰፈር ክንኣቱ ንበል ሃረር
ንልምን ኣሎና ንጽውዕ ንምህለል ኣሎና ንጠርዕ
ንጽሊ ኣሎና ንምሕጸን ንልምን ኣሎና ንልምን
ሓንቲ መኣዲ ንሳተፍ ንቕድስና ንሰለፍ
ሓንቲ ጽዋዕ’ውን ንካፈል ክንረክብ ኣብ ሰማይ ኣኽሊል
ንምህለል ኣሎና ሓቢርና ንልምን ኣሎና ሰሚርና
ነብጽሕ ኣሎና ጸሎትና ናብቲ ለዋህ ፈቃር ኣምላኽና
ሕብረት ክርስቲያን ኢያ’ሞ ሓድነታ ንሰለሞ
ንንበር ኣብ ውሽጣ ብጽድቂ ቤተክርስቲያን ቤት ሓቂ
ንዝምር ኣሎና ብሕብረት ንጽሊ ኣሎና ብስምረት
ጸሎትና ስምዓና ስምዓና ኣብ ቅድሜኻ ይብጻሕ ኣውያትና,

163. ፀምረ ጌዴዎን
ፀምረ ጌዴዎን ጠለለት ብብሥራት ገብርኤል/2/
ወላዲቱ ኮነት ንእግዚአብሔር ቃል
ትስመ ዘለዓለም እመ ኣማኑኤል
ጊዜኡ ኣኸለ ትንቢተ ኢሳይያስ
ኣብ ድንግል ኃደረ ወልደ እግዚአብሔር ቅዱስ
የለን ዝሰኣኖ በለ ቅዱስ ገብርኤል
ባርነት ኣብቅዐ ማእሰርቲ ናይ ሲኦል
ከመስግን ጀመረ ኣዳም’ውን ኪዕልል
ኣምላኽና ዘርኣዮ ንነቢይ ሕዝቅኤል
ብዕጽውታ ትንበር ከም ዝበለ እቲ ቃል
ከም ምርኣይ ከም ዓይኒ ከም ምስማዕ ከም እዝኒ
ኣብ ድንግል ኃደረ ናይ ኲሉ ፈጣሪ
ንበይና ጠለለት ልክዕ ከምቲ ጸምሪ
ዕፀ ጳጦስ ሙሴ ዝረኣያ ኣብ ሲና
ሓዊ እናነደደት ምንም ዘይምዃና
ድንግል ንመለኮት መሕደሪቱ ኮነት
ዳዊት ከም ዝበሎ ስለ ዝተባህገት
ከተማ እግዚአብሔር ጽዮን’ውን ተሰምየት
ጊዜኡ ኣኸለ ትንቢተ ኢሳይያስ
ኣብ ድንግል ኃደረ ወልደ እግዚአብሔር ቅዱስ
የለን ዝሰኣኖ በለ ቅዱስ ገብርኤል
ባርነት ኣብቅዐ ማእሰርቲ ናይ ሲኦል
ከመስግን ጀመረ ኣዳም’ውን ኪዕልል,
164. መልአከ ሰላም
መልአከ ሰላም ቅዱስ ዑራኤል
ሐመልማለ ብርሃን ናይ ራማ ልዑል
ብፍሉይ ጸጋኻ ትፍውስ ሕዝብኻ
ዑራኤል መልኣክ ፍሉይ’ዩ ፍቅርኻ
ሕማመይ በዚሑ ፈውሲ ምስ ሰኣንኩ
ዑራኤል እናበልኩ ንስምካ ጸዋዕኩ
ብዘስደምም ፍጥነት መልሲ ረኺበ’የ
ብረድኤት ዑራኤል ጥዑይ ሰብ ኮይነ’የ
ንስምካ ይጽውእ ሕዝብኻ ይምስክር
ስለዝተጋህደ ኲሉ ናትካ ተኣምር
ኣእዳውካ ዘርግሕ ናይ ምሕረት ጽዋእኻ
ዑራኤል ክብለካ ፈውስ ንባርያኻ
ዑራኤል ዑራኤል ክብልየ ብዓውታ
ዋሕስ ናይ ሕይወተይ ክትኮነኒ ዋልታ
ምሕረት ንኽረክብ ካብ ልዑል ኣምላኸይ
ቅዱስ ረድኤትካ ይኸልል ንነፍሰይ
ኣብ ቤትካ ክነብር ዘወትር ከጽልል
ጥበብካ ክመሃር ከም እዝራ ሱቱኤል
ሕይወተይ ክትዕንገል ክትረክብ ጸጋኻ
ዑራኤል ኣብ ልበይ ሕተሞ ፍቕርኻ,

165. እስከ ንገርኒ
እስከ ንገርኒ ደብረ ጽጌ
ዜና ጽድቁ ንእንድርያስ ፈታው ኣዶናይ/2/
መታን ክነግሮም ንዘይሰምዑ ኲሎም
ዜና ጽድቁ ተስፋ ነዳይ ንእንድርያስ ቅዱስ ፍሉይ
166. ዕልል በሉ
ዕልል በሉ ንስሙ ዘምሩ
ኣመስግኑ ዕቤቱ ንገሩ
እግዚአብሔር ጻድቕ’ዩ ብግብሩ
እናበልኩም ወትሩ ኣበሥሩ
ዕልል በሉ ንስእነት ሰላምና
‘’ ‘’ ሎሚ ተኻሒስና
‘’ ‘’ ብርሃን’ውን ረኣና
‘’ ‘’ ብሓያል ኣምላኽና
ዕልል በሉ ከም ሓፍቱ ንሙሴ
‘’ ‘’ ንጀምር ውዳሴ
‘’ ‘’ ብማህሌት ቅዳሴ
‘’ ‘’ ነመስግን ስላሴ
ዕልል በሉ ንልዑል ኣምላኽና
‘’ ‘’ ሰላም ዘንገሠልና
‘’ ‘’ ኣርሒቑ ጥፍኣትና
‘’ ‘’ ምሕረት ዘልበሰና
ዕልል በሉ ብጓሳ ነፍስና
‘’ ‘’ ደጊም ሓራ ኢና
‘’ ‘’ ብደሙ ነጺህና
‘’ ‘’ ብሞቱ ድሒና
  ዕልል በሉ ንኹሉ ዝመልኽ
‘’ ‘’ እግዚኣብሄር ይባረኽ
‘’ ‘’ ሓይሉ ይተኣመን
‘’ ‘’ ንዘልኣለም ኣሜን,

167. እታ ንግሥቲ
እታ ንግሥቲ ብወርቂ ኦፌር ተሰሊማ
ኣብ የማንካ ትቐውም/2/
ትልምን’ውን ጽድቂ ክንስለም
እግዚአብሔር ኣባኺ ክግለጽ ክነግሥ
ክብርኺ ወሲኹ ብምልኣት ክፈስስ
ካብ ጸሓይ ንላዕሊ ዕጽፍታት በሪህኪ
ትነብሪ ዘለዓለም ኣብ ሰማይ ከቢርኪ (2)
ልዑል እግዚአብሔር ኃደረ ኣብ ማሕጸንኪ
መላእክት ሰገዱ ንዘሎ ኣብ ከርሥኺ
ንወልደ እግዚአብሔር ማሕደሩ ዝኾንኪ
ንፀሓይ ብምውላድ ሰማይ ተሰሚኺ (2)
ርግቢት ናይ ሰላም ንግሥት ዘኣርያም
ክብርቲ ብእግዚአብሔር ኣዴና ማርያም
ወርቂ ተሰሊምኪ ብርሃን ተኸዲንኪ
መላእክት ብሓባር ወትሩ የመስግኑኺ (2)
ንፍጹም ክብርኺ ናፊቐ ክርእዮ
ንዓይ ንባርያኺ ገጽኪ ኣብርህዮ
ኣብ የማን ትቖሚ ዘወትር ኣዴና
ለምኒ ንጐይታ ምእንቲ ኵልና (2) ,

168. ክርስቶስ ሠምራ
ብቃል ኪዳንኪ ተማሕጺነ
ስምኪ ጸዊዐ ካብ ሞት ድኂነ
ካብ ሕጂ የለን ሽግር መከራ
ንዓኺ ሒዘ ክርስቶስ ሠምራ
“ክርስቶስ ሠምራ ረዳኢተይ ኣማላዲተይ
ምሕረት ለምኒ ካብ ኣምላኸይ”`
ነፍሰይ ተማሪኻ ብዜና ገድልኺ
ተኣምርኪ ሰሚዓ ኣድኒቓ ክብርኺ
ብሓያል ኪዳንኪ ካብ ሞት ተናግፊ
ንኃጥእ ደጊፍኪ ካብ ሲኦል ተትርፊ
“ክርስቶስ ሠምራ ረዳኢተይ ኣማላዲተይ
ምሕረት ለምኒ ካብ ኣምላኸይ”`
ናይ ምሕረት ልማኖ መሊኡ ልብኺ
ምሕረት ንጸላኢ ካብ ጐይታ ለመንኪ
ከምዚ ዝለመነ ኣብ መላእ ዘመና
ከቶ ኣይሰማዕናን ኦ ቅድስት ኣዴና
“በትረ ማርያም ረዳኢተይ ኣማላዲተይ
ምሕረት ለምኒ ካብ ኣምላኸይ”
ፍጹም ደምሲስክዮ ናይ ጸላኢ ውዲት
ብጽኑዕ ትሕትና ብስግደት ብጸሎት
ዳግም ምስ ሚካኤል ንሰይጣን ስዒርኪ
ካብ ልዑል ፈጣሪ ኣኽሊል ተቐበልኪ
“ክርስቶስ ሠምራ ረዳኢተይ ኣማላዲተይ
ምሕረት ለምኒ ካብ ኣምላኸይ”
መንፈሳዊት ኣደ ኲሉ እተሥምሪ
መታን ከይተርፈክስ ንጐይታ ኣዘክሪ
ከምቶም ኣቦታተይ ናባኺ ኣንቃዕሪረ
ምሕረትኪ እጽበ ኪዳንኪ ዘኪረ
“በትረ ማርያም ረዳኢተይ ኣማላዲተይ
ምሕረት ለምኒ ካብ ኣምላኸይ”,

169. ዕፁብ ድንቂ ነገር
ዕፁብ ድንቂ ነገር ልደት ናይ ጎይታና /2/
ካብ ጽዮን ተረኽበ ካብ ማርያም ኣዴና
ካብ ድንግል ተወልደ ካብ ማርያም ኣዴና
ኣብ ልዕሊ ኪሩቤል ዝፋኑ ኣብ ሰማያት
ዝምስገን ዝምለኽ ብኣእላፍ መላእክት
ናብ ምድሪ ጠመተ ክረክብ መዕረፊት
ንድንግል ሓረያ ንኪዳነ ምሕረት
ብዘደንቕ ስራሕ ብረቂቕ ጥበቡ
ብሕቱም ድንግልና ጎይታ ተረኺቡ
ደሚቓ ብብርሃን ቤተልሔም ብዕልልታ
ዝማሬ ተሰምዐ ኣብ ምድረ ኤፍራታ
ትንቢት ናይ ነቢያት ክፍጽም ኣምላኽና
ብፍቕሪ ወረደ ከድሕን ንዓና
ኣማኑኤል ኢዩ መጸውዒ ስሙ
መስፍን ሰላም ኮይኑ ሂቡና ሰላሙ
ኦ ዝመንክር በለ ኤፍሬም ተገሪሙ
በቲ ዓቢይ ምስጢር ፍጹም ተስደሚሙ
ሰማይ ዘይክእሎ ዘይትጾሮ ምድርና
ስለዝተወልደ ካብ ማርያም ኣዴና,

170. ግርማ ሞገሰይ
ግርማ ሞገሰይ ኢኺ ኣደ ጐይታይ
ሰረት እምነት መትከል ተዋሕዶይ
ኣማላድነትኪ ንዓይ ረዲኡኒ
ፍቕርኺ ከመስግን ገዲዱኒ/2/
ልበይ ህዱእ ኣይርበሽን
ኣይፈራረቕን ኣይጐድልን
ኢድኪ ኣንቢርክለይ ኢድኪ ሰላም
ኣይጭነቕን ኣነ ንዘለዓለም /2/
ንኸሰስተይ እናረታዕኺ
ነቲ ዓማጺ’ውን እናሞገትኪ
ደጊፍክኒ ኢኺ ኣብ ዘመነይ
ውዕለትኪ ድንግለይ በዚኁለይ
ውዕለትኪማርያመይ በዚኁለይ
ንምስጢረይ እትፈልጢ
ውሽጣዊ ኃዘነይ እትልውጢ
ውድቀት የለን ስዕረት ድሕሪ ደጊም
ከለኺ ኣብ ጐድነይ ድንግል ማርያም /2/
ሰላም ለኪ እናበልኩ
ብጫካ ሞት ድነ ተሳገርኩ
ዓወት ብምርካበይ ተሸበሩ
እቶም ጸላእተይ ፍጹም ተሰዓሩ /2/,
171. እንድርያስ ኣቦይ
ብገመድ ፍቕርኻ ሰሓበኒ ብምርኩስ ጸሎትካ ደግፈኒ
እንድርያስ ኣቦይ ባርኸኒ ምሳኻ ክነብር ድሌት ኣሎኒ /2/
ብምሉእ እምነት ክትበጽሓ በሃግካ
ሩባ ዮርዳኖስ ክትርእያ ሃረር በልካ
ኣምላኽና ፈሊጡ ድሌት ናይ ልብኻ
ኢየሩሳሌም ኢሉ ሰመያ ንቤትካ
ሰሓበኒ……. ነታ መንገድኻ ብእምነት ክፍልማ
ደግፈኒ…….. ሕይወት እተውህብ ግብሪ ክፍጽማ
ሰሓበኒ………. መሃረኒ ኣቦይ ‘ቲ ናትካ ዕላማ
ብፍሉይ ትብዓት ንጎቦ ዘግዓዝካ
መና ንኣርድእትካ ኣውሪድካ መጊብካ
ካብ ደዌ ዘንጽሕ ቅዱስ’ዩ ጸበልካ
ድንቂ መስተንክር እዩ ኣቦይ ተኣምራትካ
ደግፈኒ…….. ብሕያው ጸሎትካ ንዓይ ሓልወኒ
ሰሓበኒ……. ዓለም ብኽፍኣታ ንኸይትውሕጠኒ
ደግፈኒ…….. እንድርያስ ኣቦይ ነዓ ኣይትግደፈኒ
ቃል ወንጌል ብምዝራእ ንዓለም መገብካ
ብትግሃት ጒስነት ውሉድካ ጓሲኻ
ፍጹም ቅድስና ሕይወትካ መሪሕካ
ንልዑል ኣምላኽና ንእግዚአብሔር ኣሥሚርካ
ሰሓበኒ……… ከይጠፍኣካ ኣነ ኣብ ጐደና ጸልማት
ደግፈኒ……… ንኽረክብ’ውን ዓስቢ ናይ ሰማያት
ሰሓበኒ……….. ኣርእየኒ ኣቦይ መገዲ ናይ ሕይወት,

172. ተመለስ ኢልካኒ
እፈልጥየ ኣምላኸይ ብዙኀ’የ ኣቢሰ
ንጊዜያዊ ሓጐስ ንሥጋይ ኣርኪሰ
ኣብ ኃጢኣት ጥሒለ ግዙኡ ከይከውን
ተመለስ ኢልካኒ ከቶ ኣይፈንፈንካንን /2/
ርኹስ ከናፍረይ ክነግር ውዕለትካ
መልኣኽካ ስደዶ ረዳኢ ባርያኻ
በቲ ብልዒ ሕይወት መታን ንኽቕደስ
ኣዕጽምተይ ክድልድል ሓይለይ’ውን ክሕደስ/2/
ሕሊናይ ረጊጸ ንሥጋይ ክጥዕማ
ስቅያት ስቕለትካ ጌረ ኣልቦ ጻማ
ንሓወይ ክቐትል ኣድብየ ክጸናቶ
ማዕጾይ እናኳሕኳሕካ ኢለካ ኣይትእቶ/2/
ንጊዜያዊ ተድላ ጣዕሚ ናይዛ ዓለም
ክሰርቕ ክሕሱ ብጻየይ ክጠልም
መርገም ናይ ዓበይቲ ኣብ ዝባነይ ጸይረ
ፍጹም ዘይስቈሮ እምኒ ተቐይረ/2/
ኣርዌ ተቐይረ ረሲዐ ወለደይ
ስስዐን ትምክሕትን ጌረዮም ኣዝማደይ
ጻዊዒትካ መጺኡ ሕሊናይ ደወለ
ተመለስ ኢሉኒ ካብ ክፍኣት ተኣለ/2/
ኦ እግዚአብሔር ሕይወተይ ለውጦ
ታሪኽ ናይ ውድቀተይ ፈጺምካ ቀንጥጦ
ክልወጥ ሕይወተይ ብፍጹም ምሕረትካ
ብቃላት ምስጋና መታን ከሥምረካ/2/,


173. መሠረተ ሕይወት
መሠረተ ሕይወት ማርያም
ወጥንተ መድኃኒት ዘእም ቀዲሙ
ቤዛ/3/ ለቤዛ ዓለሙ ,

174. ግብርታቱ
ግብርታቱ ዘይምርመር መንገዱ’ውን ዘይእሰር
ድንቂ ኢዩ እግዚአብሔር ዝልውጥ ንነገር
ብቅንኢ ኣሕዋት ተሸይጡ ዮሴፍ ምኻዱ
ኣብ ጊዜ ጥሜት ኮነ ዋሕስ ዘመዱ
ምውት ከነኣን ሕያው ኮነ ኣብ ግብጺ
ንብዝሒ ጥበብ ኣዶናይ የለን መግለጺ
ምሉእ ሕይወቱ ዝመልኦ ስርቂ ሽፍትነት
ጥጦስ ለመነ ክረክብ ካብ ጐይታ ምሕረት
ጐይታ መሓሮ ጸደቀ ኣተወ ገነት
ንፍቕሪ ጐይታ ብሓቂ የብሉን ደረት
ምስ ተነስሑ ብጣዕሳ ምስ መልኡ መንፈስ
መፍትሕ ናይ ሰማይ ተዋህበ ከሓዲ ጴጥሮስ
መምህረ ወንጌል’ውን ኮነ ዘሳድድ ጳውሎስ
ፍጹም ዝሰኣኖ የለን ንኣምላኽና ቅዱስ
ነውረይ ኣርሒቑ ኣበሳይ ዝሸፈነለይ
ዝጸውዓኒ ካብ ዓለም ናብ ቤቱ ሠናይ
ኣነ ኣብዚ ቤቱ ክህሉ መን ሓሲብዎ
ኲሉ ብእኡ ኢዩ’ሞ ውዳሴ ሃብዎ
ንኸገልግሎ’ውን ሓይሊ ጸጋ ሂቡኒ
ከም እሙን ቈጺሩ ከኣ ዝመደበኒ
ሽሕ እኳ ኃጥእ ርኹስ እንተ ነበርኩ
ብምዕዛዝ ጸጋ ክርስቶስ ምሕረት ረኸብኩ ;

175. ቤትካ’ዩ ምርጫና
ኦ ጐይታ ሰላም፣ኦ ጐይታ ፍቕሪ፣ኦ ጐይታ ዕረፍቲ፣
ምሳኻ ምንባር መሪጽናዮ
ዳስ እምነት ክንሠርሕ እምብዛ ሃሪፍናዮ እምብዛ ብሂግናዮ
ማኅደር ኵሉ ጽድቂ ቤትካዩ ምርጫና
ንስኻ ዘይብሉስ ፍጹም ዋጋ’የብሉን ሃለዋት ምንባርና(2)
ምሳኻ’ሎ ሓጐስ ምልኣት ፍጻሜኡ ከቶ ዘይንገር
ብልቢ ወዲ ሰብ ዘይሕለን ዕፁብ’ዩ መስተንክር
ምሳኻ’ሎ ተስፋ ቲ’ዓይኒ እምነትና ሰማይካ መርኣዪ
መንኰርኰር ትውፊት ሠረገላ ብተምሳጥ ዘጕዪ(2)
ምሳኻ’ሎ ጽንዓት መስተርሆት ፍጹም ሓቀኛ ፍቕሪ
ኣማናዊ ፍኖት ንጽሕና ንነባሪ ዕምሪ
ምሳኻ’ሎ ሰላም ተሃራፊ ደስታ ዕረፍቲ ናይ ልቢ
ቅሳነት ቀትሪ ንዋም ለይቲ ኣልቦ ሕሱም ጐርቢ (2)
ምሳኻ’ሎ ዕግበት ሕይወት ዘለዓለም በረኸት ዜንጀርብብ
ጻውዒት መገሻ ከይመጸ ብሥርየት ዚወሃብ
ምሳኻ’ሎ ርውየት ዛ’ሕያው ነፍስና ምሒር እትጽበዮ
‘ዚኽቡር ደምካ ተቐዲሑ ንበደልና ከጽርዮ (2)
ምሳኻ’ሎ ’ቅኔ ዝማሜታት ማኅሌት ንኽብርኻ ዚፈስስ
ህርመታት ሰማይካ ኣብዚ ምድሪ ንነፍሲ ዘሐድስ
ምሳኻ’ሎ ሥርዓት ‘ቲሥሙር ጸሎታት ስብሐት ወቅዳሴ
ብቓልካ ክንቅደስ ኣብዚ ቤትካ ወትሩ ብውዳሴ (2),

176. ትርጕም ምንባረይ
ኣሎ’ንድ’ዩ ንሱ ኣብ መንበሩ ብንግሥነቱ
ማንም ዘይቀርቦ ነበልባሉ እሳተ መለኮቱ
‘ዚዅሉ ልሳን ልሳን ምስጋና: ዝነውነወ ልበይ፡
ትርጕም ምንባረይ እንድዩ ነይሩ: ናይ’ዚ ኽብሪ ህያበይ
ኪሩቤል ሱራፌል ሥልጣናት ደቂ ኤል
ንታሕቲ ኪወርዱ ርእዮም አማኑኤል
ፍጥረት ወዲ ኣዳም ኬመስግን ፈጣሪ
ምስጋና ኣርያሙ ተጋዊሑ ኣብ ምድሪ
ስብሐት ንእግዚአሔር በሉ ኣብ ሰማያት
ከምኡ’ውን ኣብ ምድሪ በሉ ምስ ደቂ ሰባት
ንነፍሱ ኣሕሲኡ ነፍስና ከፍቅር
ጐይታ እንተ ፈተወ ኣብ መብልዕ ማል ክሓድር
ድምቀት ጸርጊ ብርሃን ኮኾብ ቤተልሔም
ሕያው ምስክር’ዩ ክብሩ ነዛ ዓለም
ሃሌ ሃሌሉያ በሉ ዕልል በሉሉ
ሃሌ ሃሌሉያ በሉ ዘምሩሉ
ስቕታ ውሒጥዎ ምስ ሓንገደ ልቢ
ኣእማን ቢታንያ’ሎ ሕያው ተዛራቢ
ክበሃል ሰሚዐ ምስ ተረትዐ ልበይ
ከመይ ዘይድርጕሖ ናይ ምስጋና ቃለይ
ብጊዜ ንእስነትና ምድሪ ከይመሰየ
ሆሣዕና ንበለሉ ብቖጽሊ ስየ
ማኅሌት ሊቃውንቲ ያሬዳዊ ልሳን
ጠጠው’ኮ ኣይበለን ቅኔ መዘምራን
ዜማታት ተቓንዩ ብሓባር ክዝመም
መንኮን’ዩ ናፊቑ ናብ ቤቱ ዘይስጉም
ቅዱስ ቅዱስ ቅዱስ በሉ ንዑ ኣመስግንዎ
ቅዱስ ቅዱስ ቅዱስ በሉ ኣምልኽዎ,

177. ዕግበት ፍቕራ ዘንቀሎ
ዕግበት ፍቕራ ዘንቀሎ
ልበይ ይጐስዕ ኣሎ
መዝሙር ምስጋና ፣
በረኸት ስማ ዘሕደረሉ
ድንግል ማርያም ክብል ነቒሉ
ኣደ መድኅነይ ክብል ዘወትር ወግሐ ጸብሐ
ነናሻዕ እድሰት ጭንቀት ውሽጠይ ገኒሐ (2)
ካብ ልምዲ ‘ይኮነን’ኮ ዝደጋገም ብህሎ
መንፈስ‘ዩ ቅኒቱ ከቶ የለን ዝብልሎ (2)
ኣብታ ጽምዋ ቤተይ ቀባሕባሕ ምንጋሡ
ጽምዋስ ከም ሻሙ ናፍቖታ’ምበር ብኢሱ(2)
ግን ኵሉ ክርስዖ ድምጻ ምስ ሰማዕኩ
ትዝ’ብለኒ ዅሉ ከምዛ ብተይ ‘ናዘለልኩ(2)
ዕቅብቲ መርዓት መጸት መርዓዊ ‘ኸቲላ
ብደመና ሰማይ ክቡር ስሉም ሠረገላ(2)
ወላዲት ጸሓይ ‘ያ ‘ኮ ወርሒ’ዛ ድምቕቲ
ዘምርላ ነፍሰይ ብዝማሬ መላእኽቲ(2)
ንዘይትመውት ነፍሰይ መን ኣለዋ ተስፋ
ብዘይካ ዋሕሳ ዋሕስ መን ተደጊፋ(2)
ሥጋይ’ኳ እንተቕበጸት ከይሰምር ፍታዋ
ነፍሰይ ኣሚናላ ካብ ጸልማት ክትሕልዋ(2)
ትጽቢት ርህርህቲ ጽዮን ቅድስቲ ከተማ
ሃንቀውታኣ ’ንድዩ ንኽብሕቶ ሰላማ(2)
ወሲነ ኣለኹ ኣነስ ከይጥምት ንድሕረይ
ስም ወዳ ከመስግን ፈልፋሊ‘ዩ መዝሙረይ(2),
178. መሥዋዕቲ ውህበተይ
መሥዋዕቲ ውህበተይ ምስጋና ካብ ኮነ
ብበገና፥ ብኸበሮ፥ ብጸናጽል ተወሲነ
ክዝምረልካየ ብሓድሽ ቅኔ(2)
ሰንከልከል ክብል ብፈተና ዓለም
ደጋፊ ዘይብለይ ኣብቲ ድቕድቕ ጸላም
ቀንዴል ፍኖተይ ኴንካ ጸልማተይ ጋሊህካዮ
መሪሕካስ ኣእቲኻኒ ቤትካ ንኽርእዮ
ብልግሲ ፍቕርኻ ጸጋ ተዓዲለ’የ ባርያኻ
ብክቡር ደምካስ ጐይታይ ነፍሰይ ቀዲስካዮ
ኤልሻዳይ ንጉሥ ርትዒ ሰላመይ መሊስካዮ ‘
ብጕዕዞ ቃዴስ ረመጽ ምድረ በዳ
ሰሪ ጽምኢ ጽድቂ ኣብራኽ ክቕየዳ
ብሰርቢ ደመናኻ ምሕረትካ ክዝክሮ
ሓቒቕ ማይ ኣስቲኻኒ ጠሊለ’ኳ ድሮ
ድነ ሞት ጸልማት ድኻመይ መዝሚዙ
ሰይጣን ኪብሕተኒ መንፈሰይ በሪዙ
ኣድኃነኒ ግን ጐይታይ ብተበጃውነቱ
እንሆ’ኳ አመስግን ከዘንቱ ውዕለቱ
ትዕዝብቲ ልበይ ናይ ትማል ፍጻመ
ብፁዕ እንክበሃል ብእምነት ተኃቲመ
ብሞት ንጹሕ ገንሸል ሓጐስ ተደሪረ
ብርሃኑ’ኳ ወሊዐስ ከመስግን ሓዲረ,

179. ሴፍካ ምልሓዮ
“ሰላም እብል ለመልክዕከ በኣምሆ ፣
በሰጊድ ወበከልሆ ፣
ቅዱስ ሚካኤል ዘልማድከ ተራሕርሖ ፣
ሰይፈከ ይርኣይ ተመሊሆ ወይጉየይ ፈሪሆ ፣
ከመኢያደንግጸኒ ፀር በፍኖት ጸኒሆ ፣ ”
ሴፍካ ምልሓዮ ቅዱስ ሚካኤል ዝናርካ’ዋድዶ
ባሕሪ ፈተናይ እንዶ ግንሓዮ ደርቢ ማዕበሉ ጭደዶ፣
ሰልሚ ኮይኑ ጭቃ ፈተና ጸላም ክረምቲ
ደብዛዝዩ መንጽረይ ዘጭለምልም መብራህቲ
ምልኣታ ጐዲሉ ናይ ቀንዴለይ ዘይቲ
ጥዋፍካ ኣብርሃለይ “ሚካኤል” ነቲ ነዊሕ ለይቲ
‘ ቅዱስ ሚካኤል ሊቀ መላእክት ተራድአነ
እመስገርተ ጸርነ። ’
ከም ንጉሥ ሕዝቅያስ ጸጥታ ሰላሙ ሩፍታ
ድልድል ባሕሪ ሞተይ ሰሪቱካ ጐይታ
ኣብ ቅድሚ ጸላኢ ክትከውን መኸታ
ንምንጋፈይ ፍጠን “ሚካኤል” ዘርግሓለይ ዋልታ።
ቅዱስ ሚካኤል……
ሽኲሽኳ ስጒሚ ዘገምታ እግረይ ዝኸዶ
ስግር ሲና ቃዴስ ክበጽሖ ‘ቲማዕዶ
ልብስኻ ኣንጸብሪቑ ንጸልማተይ ክቐዶ
ናብ ቤቱ ምርሓኒ “ሚካኤል” ኃይልኻ ኣግኅዶ።
ቅዱስ ሚካኤል………………..
ክንፍኻ ኣጽልለለይ ንጕዕዞ ባሕሪ ዛ’ዓለም
ብማዕበል ጸላእቲ ጥሒለ ከይሰጥም
ቃል ጸሎት ኣፎምያ ሎሚ’ውን ክደግም
ጋማ ዓወት ባህራን “ሚካኤል” ታሪኹ ክድገም።
ቅዱስ ሚካኤል……………………… ,

180. ኣደ ሩፍታይ
እንታይ’ሞ ክብል’የ ስለዚ ልግሲ ወትሩ ዚምስገኖ
ካብዚ ፍቕሩ ፍቕርኺ ትርፊ ምስ ሃበ ነዓኺ ፈቃር እኖ(2)
‘ታዝኽእላ ግን ክብል ስለኺ ድንግል ኣደ ሩፍታይ ምስጋናይ እንሆ
ተምሳል ዑፍ ንደቃ ክንፋ ዘይትበቆ
‘ናበልኩ ከስተንክር ሓልዮትኪ ከድንቖ
መዓስ’ሞ’ለዮ ንቦቕቧቕ ከርሥኺ
ሕልፊ’ለዎ ናትክስ ኣብ ትሕቲ ወድኺ
ቅኒተይ እንዲኺ ወስታ ጸናጽለይ
ጥበብ ወስኽኒ ከመስግን ኣኽሊለይ(2)
ሳርማ ጠሊ ሄርሞን ከርሡ ዘፈልፈሎ
ኣይበቐቕክን ምቕሉ ዝባንኪ እንክሓዝሎ
ኣይኮነን ሰብ ዝኣነ ንጽምአይ ሓታቲ
እንስሳ’ኳ ኣጥሊልክስ ኮይኑ’ሎ ትምህርቲ
ሸንሃት ኵልንትናይ ምስጢር መቐረተይ
ልመናይ እንሆ ኣሥምሪ ጸሎተይ (2)
‘ዛ ውጽዕቲ ነፍሰይ ትብሎ’ኳ ዘይብላ
ሥጋይ ናብ ተብሎ ዶ’ይኮነን ምዓላ
ቤቱ እንተምረጽኩዋ ከንብራ ኣብ ሰላሙ
ዘይብደገፍኪ’ያ እትሕሉ ስጕሙ
ኢድ’ናነሳእኩ ሰላም ለኪ ክብል
ኣዘክሪ እመብርሃን ስብሐተይ ናብ ልዑል (2)
ሕሰም ስደት ግብፂ ገና ከይረስዐ
ብሴፍ ስቓይ ጐይታ ልብኺ ተበስዐ
ስቕለቱን እንክብል ለውሃትክን ሂቡኒ
ሽፋን ድርብ ፍቕሪ ከም ንመርዓት ዓይኒ
ኣሎኒ ውዕለቱ ልበይ ዘዋህለሎ
ባርኽኒ ማርያመይ ‘ቲ ናይ ውሽጠይ ክብሎ (2) ,


181. ውዕለት ቀራንዮ
ኣድማስ ሰማያት’ኳ ሰፊሑ ዘይሰፍሮ
ማያት ውቅያኖስ’ውን መሊኡ ዘይዓቝሮ
ኣቤት! ነዚ ፍቕሪ’ዝስ ፍጹም ኣይተፈጥረን ዝዕይሮ
ውዕለት ቀራንዮ ስቕለትካ ከስተንትኖ
ብቕዱስ መንፈስካ ልበይ ኣሰልጥኖ (2)
ኣብቲ ህሮርማ መሪር ጸሓይ ምድረ በዳ ቆረንቶስ
ነዚ ድኹም ሥጋይ ርእየዮ ከበርትዖ መንፈስ
በትሪ ሓይልኻ የዕቲርካኒ ዝስዕረሉ
ንምስጢር ጾምካ ገሊጽካለይ ሓይሉ።
ልበይ ተኪዙ እምብዛ ክሽገር
ከርሠይ ዓንጊልካዮ ከመዮ ተኣምር
ለካስ ድሕሪ ደጊም ጽድቅኻ ኣቐዲመ
የለን ዝጐድለኒ ብስምካ ፈሊመ
‘ቲ ኅቡእ ድሌተይ ፈሊጥካዮ ፍጹም እንከይገለጽኩልካ
ኣብቲ በሪኽ ሳግላ ሓዂረ ርእዩኒ ፍቕርኻ
ብብዝሒ ሳኅልኻ ንገበነይ ከዲንካዮ
ዘይከም ግብረይ ቤተይ ባሪኽካዮ።
ኣካል ሥጋ ለበስ መናፍስቲ መጹ
ባርኖስ ውርደተይ ዝባንካ ከጊጹ
ብስቕታ ረቲዕካ ምስ መለስካ ክብረይ
ዳግማይ ተፈጢረ ሰሪሕካዮ ምስለይ
ወዲቐ ባርያኻ ደንጊጽካለይ ጐሲኻኒ’ኳ ዘይከድኻ
ቁስለይ ደሪዝካዮ ብቅዱይ ዘይቲ ምሕረትካ
ዕረፍቲ ሰላምካ እምብዛ ከስተማቕሮ
ፍርሐይ ቀቲልካዮ ልዋምካ ክኃድሮ
ብርሃን ወንጌልካ ልበይ ምስ ተደጉሖ
ሪምካ ገዲፍካለይ ተስፋኻ ክበጽሖ
ወይኒ ፍቕርኻ ፈቒድካ ክሰትዮ
‘ቲ ቅዱስ ሥጋኻ በጃይ ሰቒልካዮ
ጽዋዕ ሞት ኃጢአተይ ሰቲኻዮ ኣሸበሸብ ብተሎ
መፍትሕ ማእሰርተይ መስቀልካ መቝሐይ ክሰብሮ
ብስምካ መሊኸ ኣይወደቕኩን ተሳዒረ
ውጻእ መዓት ባርያ እነኹንዶ ኸቢረ
ከም ንኣዳም ሰይጣን ዜምጽኦ ጥበብ
ዲያብሎስ ኣሰርካዮ ለቢስካ ሥጋ ሰብ
ሞት ተሳዒሩ ብሥልጣን መለኮት
ክርስቶስ ተንሲኡ መስኪሮም መላእክት ,

182. ክብረ ዑንቍ
ምስጋና ሥላሴ መኽፈልቲ ልደትካ
ሰማያዊ ጸምሪ ግርማዊ ትርኢትካ
ገብረ መንፈስ ቅዱስ ጻድቅ ወብእሲ ኅሩይ
ዋካ ቤቱ ለወልድ፥ ክብረ ዑንቊ ጽሩይ።
ሱባኤ ቤት ስምዖን ስሙር ጸሎተ ልሳኑ
ሰማየ ሰማያት ዓሪጉ ኣይተረፈን በኒኑ
ዝተቐብዐት ማሕፀን ኣቅሌስያ ነዓኻ ብምውላዳ
ተመስገን ኢልና ንሥላሴ ብርሃን ምስ ኮነልና ኣለዳ።
አባ ጸሊ በእንቲኣነ ጸሊ(2)
፥ለሃገሪትነ ፍቅራ ወሰላማ፣ ገብረሕይወት ጸሊ
እስመ ኵሉ ለቤቱ ይኄሊ፣፡
ዓለም ከተስተንክር ብግርማ መፈጠርካ
ስሳ ‘ናብስ ስሳ ኣናብር እንክስዕቡ ኣሰርካ
መንክር ምዃኑ እግዚአብሔር ኣብ ልዕሊ ቅዱሳኑ
ኣይድነቕን ኣነስ ብግብሩ ልበይ ምስ ተሓትመ ኣሚኑ።
ኣባ ጸሊ በእንቲኣነ……
ከም ምድራዊ መልኣኽ ኣብ ማእከል ደቂ ኣሕዛብ
ብክንፈ ደመና በሪርካ መና ወንጌል ክትምግብ
‘ቲ ናይ መድረኽ ሞት ገድልኻ ፍጹም ተበጃዉነት
ኣሰር ክርስቶስ ኣትኂዙና ጐደና ጽድቂ መሪሕ ድኅነት
ኣባ ጸሊ በእንቲኣነ
ብገንዘብ ዓመጻ እሙን ዓርከይ ንዝበለ
ብዝኽሪ ጸበልካ ሕፍኒ ማይ ንዝጸምአ ዘጥለለ
ልዑል እግዚአብሔር ምሒሉ ኣብ ዝተኸሎ ኪዳን
ዓስቢ በረኸትካ’ዩ ስንቁ ኣብ ምጽኣቱ ዝለብሶ ብርሃን።
ኣባ ጸሊ በእንቲኣነ…… ,


183. ድምር ክልተ ኣካል
“ደጊም ሓደ ኣካል እምበር ክልተ ኣይኰኑን፡
ነቲ እግዚአብሔር ሓደ ዚገበሮ ሰብ ኣይፍለዮ።” (ማቴ.19፡6)
ንዑ ረኣዩ ተኣምሩ ንዑ መስክሩ
ድምር 2ተ ኣካል ሓደ ቍጽሩ ሓደ ምስጢሩ
ካበይ ኮን ኮነሎም ብመንፈሱ በዚ ኺጣመሩ
ልግሲ እግዚኣቢሔር’ዩ’ሞ ኣመስግኑ ንዑ ዘምሩ፡
ንዑ ዘምሩ ከም ቤት ዶኪማስ ሽሻይኩም ክዛሪ
>> >> ወይኒ ሕይወትኩም ዓምቢባ ክትፈሪ
>> >> ጐይታን ድንግልን ዓዲምኩም ብኽብሪ
>> >> ቅናት ኪዳንኩም ዘለዓለም ነባሪ
‘ዚ ጸሎት ቅዱስ ተክሊል ሰማይኩም መሳገሪ
ብንጹሕ ክቡር ኣኽሊል ገሊጽኩሞ ክብሪ።
ንዑ ዘምሩ ብርሃን ፀዳሉ ጸላምኩም ኬሰስል
>> >> ሻቡ’ዛ ሕይወት በሪሁላ ቐንዴል
>> >> ስለዛ ጐጆ ምስ ተኸፍለ ገንሸል
>> >> ክርስቶስን ቤቱን ኮይኖም ሓደ ኣካል፡
‘ዚ ርእሱን ‘ዚኣካሉን መርዓውቲ እንኪምሰል
ለካ’ዛ ፍቕሪስ’ባ ክንዲ ሞት’ያ ኃያል።
ንዑ ዘምሩ ኪንዮ’ዚ ምድሪ ናይ ሰማይ ጠሚትኩም
>> >> ኣብ ማሕላ ኪዳን ንጥምረት ምምሓልኩም
>> >> ኲሎም ቅዱሳን ምስ ኮኑ ዋሕስኩም
>> >> መርዓውቲ ጐይታ እንቋዕ ደስ በለኩም
ካህናት ብመስቀል ባርኽዎም ወለዲ መርቕዎም
ከም ኪዳን ኣብርሃምን ሳራን እግዚአብሔር ከጽንዖም
ንዑ ዘምሩ ቃለ ወንጌሉ ኣብ ልብኹም ክነብር
>> >> ገና ዓንተቦ ወሲንኩም ንተግባር
>> >> ዓንዲ ኪዳንኩም ናይ ክርስቶስ ማህደር
>> >> ‘ዛ ጽላል ቤትኩም ኮይና ዘይትድፈር
ንዋዜማ ሓጐስ ሰማዩ ክብሩ ንዘይንገር
‘ታ ኽንደይ ተዓዲልኩም ሓርይኩም እግዚአብሔር
ዓልሉ ነዚ ኽብሪ ልሳንኩም ይዘምር,


184. ፍቕሪ’ዩ ማዕዶትና
ናይ ፈለማ ጥበብ ፍርሐት እግአዚአብሔር’ዩ’ሞ
ጕዕዞ መዋዕል ክርስትና ብፍቕሪ ክንዛዝሞ
ብጥበብ ፍቕሩ ንመላለስ ልቢ እግዚአብሔር ክንረትዖ
ፍቕሪ ‘ንድዩ ማዕዶትና ናብቲ ሰማያዊ እምባ ንጽግዖ
ህርፋን ትጽቢት ልበይ ምንፋቑ መርዓዊ ’ንተመጸ
ምስ ጽቡቕ ቀንዴለይ ኣብ ኣፍደገ እግረይ እንተረገጸ
‘ቲ ዘይተይ ዘይቲ ፍቕሪ ጽድቁ ካብ ኣንቀጽኩ
መን ደንጊጹ’ሞ ይኽፈተኒ ብጻየይ ከየፍቀርኩ
ብግብርን በሓቅን’ምበር
ብቓልን ልሳንን ኣይንፋቐር
ከም መጠን ነፍቅሮ እንተኾይኑ ኢድና ዝኽፈሎ
ከም መጠን ንትሕቶ‘ውን ‘ተኾይኑ ብጸጋ ንልዕሎ
ብልቃጥ ዕፍረት ልብና ናርዶሳዊ ጨና
ኣብ ትሕቲ እግሪ ጐይታና ንስበሮ ብትሕትና
ቀለም ብርዒ ኣእምሮይ ኣንጀርቢባ ዝርንዛሕ ክትነብዕ
‘ታይኮን ምጸሓፈት ስለ ፍቕሪ ብጥበብ ክትነዝዕ
ትብሎ ግን’ባ’ለዋ ብድሩት ክእለታ
ዘይከም ዛ’ግብዝቲ ልሳን ንፋቐር'ዩ መልእኽታ
ቅናት ኵሉ ሕጊ ንውኅደተን ልክዕ ከም ሽሕ ፈልጺ
ፍቕሪ’ንድዩ ጥምረተን ከም እንዳእቲ ሥምረተን ኣብ ልሕጺ
ማእሰር ኵሉ ፍጻሜ ከዳኒት ኃጢአትና
ዋላ’ንተበዝሐ ሕብርና ፍቕሪ‘ንድያ ‘ታ ውኅደትና ,

185. ልሳነይ ወዲሳ ዘይትጸግቦ
ልሳነይ ወዲሳ ዘይትጸግቦ ስምኪ ድንግል ማርያም
ብላዛ ዜማ ሰዓታት ውዳሴ ቅዱስ ኤፍሬም
ብማኅሌት ያሬድ ቅኔ ከመስግን ዘለዓለም
በደ ልዑል ጐይታይ ክዝምር’የ ኣየዕርፍን ፍጹም
የልቦን ዚመስለኪ ኣብ ትሕቲ ፈጣሪ
ድንግል ናይ ደናግል ክብል ገብርኤል መስካሪ(2)
ከም ልሳን ኤልሳቤጥ ክብርኺ ከውሪ
ወድሰኒ በሊ ማኅሌተይ ክዛሪ(2)
ናይ ተምሳጡ ምስጢር ንኣባ ሕርያቆስ
ስንቂ ጸሎቱ ኔርኪ ንኣባ ጊዮርጊስ(2)
ድርሰቶም ደጊመ ንስምኪ ክውድስ
ቅብዐ በረኸትኪ ኣብ ልሳነይ ይፍሰስ(2)።
ቅኒት ለዘብ ሰማይ ኣብ ምድሪ ክዕለል
ቅዱስ ያሬድ ተንሲኡ ብመንፈስ ኪዘልል(2)
ልበይ ረስሪሱ ኣዕጽምተይ ክጠልል
ጸጋኡ ኣሕድርለይ ምስጋናይ ክፍልፍል(2)።
ጥበብ እግዚአብሔር ምድኃን ናይ መድኅነይ
ምስጢር ፍቕሩ ንኽርኢ ካብ ኣንቍሐ ዓይነይ(2)
ዓስቢ ሓጐስ ውሽጠይ ስለ እመ ብርሃነይ
ፍጹም ስፍሪ የብሉን ውሬታ ሓበነይ(2)።,

186. እዚ’ውን ውህበትካ’ዩ
ሰብ ብዅሉ ጻዕሩ ጽቡቕካ ብምርካቡ
ባርያኻ ውን ጐይታይ ሠናይካ ብምርካቡ
እዚ’ውን ውህበትካ’እዩ ንጉሠይ
ኣሰይ ተሓጒሰ ኣመስጊና ነፍሰይ (2)
ኣብቲ ሓያል ርብርብ ቃልሲ ንምንባር
ውዕሎ ትማል ዘኪረ ብኾፈይ ክሓድር
ሠረት ናይ ትማል ጻዕረይ ብደስታ ክድምደም
በረኸትካ ሰሲኑ ኣምላኽ ናይ ዘለዓለም (2)
ደርማስ ኃይሊ መስቀልካ ምስኮነ ምርኩሰይ
ኣብ ድኻመይ እብርትዕ ይጸንዕ መንፈሰይ
‘ቲ ብድኻም ዚሓርስ ኢዱ ምስ መልኣሉ
ለካስ ኣይሓፍርን በልኩ ስምካ ተወኪሉ (2)
ኣዒንተይ ክድረራ ሽሻይ ብርኩት ዓውዲ
ሠናይ ልግስኻ ርእየ እንክደፍእ ዘውዲ
ብዕምቆት ተምሳጥ ልበይ ኣውዒለካ ምሳይ
ብቅዱስ ኢድካ ክቑረስ ሕብስቲ ሓጐሰይ (2)
ምዕራፍ ጒዕዞ ሕይወተይ ከፊትካለይ በሪ
ተግባር ኢድካ ከመስግን ካብ ወሰኽኩ ዕምሪ
ፍቓድካ’ንዶ ይኹነለይ ብጽድቂ ክድምድም
ድርብ ‘ዚ ዓወት ሎሚ ኣብ ቤትካ ክደግም (2),


187. ማርታ ዘመነይ
ማርታ ሓፍተይ ማርታ-ዘመነይ
ንምንታይ ትጭነቒ ‘ለኺ ትስኅሪ
ኣምላኽ ዘለዓለም ከሎ ምሳኺ ጐይታ ክብሪ
ኣምላክ እስራኤል ከሎ ምሳኺ ጐይታ ክብሪ
ማንታ ድሌታተይ ቀሪበላ ነፍሰይ
ቃሉ ኃዲሙኒ ከይረግእ መንፈሰይ
ደጊም ድሕሪ ሕጅስ ኣንቲ ማርያም ሓፍተይ
ክስዕቦ እምበር ቃሉ ክሠርዕ ሕይወተይ
ዚቕረብ ዚስተ ንኸብዲ ዕንጋሎ
ከመይሉ ገዝኣኪ ልብኺ ክልሎ
መግቢ ነፍሰ-ሥጋ ጐይታ ዅሉ ከሎ
ንተስፋይ ረሲዐ ክብል ላዕሊ ታሕቲ
ውነይ ኣጥፊኡለይ ስኢነ ትዕግስቲ
ቀረባ’ንድዩ ንሱ ልቡ ንዝሃቦ
ሓዳግ ኣበሳ’ዩ ፈቃር ለዋህ ኣቦ
ብቕብልቲ ጊዜ ወሲነ፣ ድምጹ ከለልዮ
መገዲ ድሕነቱ ይሕሸኒ ጽባሕ ከይፍለዮ
ኣርዑትኪ ኣቕሊሉ ጾርኪ ንዝድርቢ
ሰላም ውሽጥኺ’ንድዩ ንሱ ሓይልኺ ዘዕቢ
ኣሻብ ረሲዕክዮ ምኽሩ`ኸ ዘይትኸስቢ
ጽድቂ ትሩፋቱ ካብ ልበይ ሰዊረ
ትህኪት ሳዕሪሩኒ መኽሊተይ ቀቢረ
ዚጠዓስ’ዩ ናቱ በደሉ ዚዝክር
ምስ ፍቕሪ ምጽዮ ሰማዩ ዜንብር
ደጊም ተማሂረ’ለኹ ሓልዮት ትሕትናኡ
መስተርሆት ዘለዓለም ረኺበ ክነብር’የ ምስኡ
ውቃበ ናብራኺ ሽሕ ጊዜ ይመቅር
ጽላሎት’ዶ ኣይተባህለን ምስ ጸሓይ ዝቕየር
ጐይታ ዝሓዘ ግን ዘለዓለም’ዩ ዝነብር።
ማሕለኻ ምኽኒተይ ኣሲሩ ኂዙኒ
ባህገይ ኰላሊፉስ ቃሉ ከሊኡኒ።
ደጉሒ ፀዳሉ ዓይኑ ምስ ጸልመቶ
ከፋቲ የብልናን መርዓዊ ምስ ኣተወ
ደጊም ኃርየ ’ለኹ ሰላሙ ‘ቲ ሠናይ መኽፈልቱ
ግደ ጸላኢ ከይከውን ክነብር ኣብ ቤቱ
ደጊም ኃሪና ሰላሙ ‘ቲ ሠናይ መኽፈልቱ
ግደ ጸላኢ ከይንከውን ክነብር ኣብ ቤቱ ,

188. ኣንጺሕካ ተቐበለኒ
ብሰሪ ጉንዲ ዓይነይ ብብርሃኑ ጸልሚቱኒ
ወዲ ዳዊት መሓረኒ’ንዶ !!!
ዓይነ ልቦናይ ከፊትካ ኣንጺሕካ’ባ ተቐበለኒ
ከም ብግዳመይ መዓስ ኮይነ ሃሪ ልብሰይ ‘ተጻዕደወ
መቓብር’ንድዩ ውሽጠይ ብደም ግብረይ ዚጨቀወ
ባርያኻስ ኣይትሕደጎ ጐይታይ ብኻዕቦ በደል ክዳነ
ተምሳል ካብቲ ምስልኻ ውሉድ ቤትካ’ንድየ ኣነ
ኣንታ መድኃኒት ነውጺ ልበይ ንስኻ ኢኻ ፈውሰይ
ባህ ኢልወን ክርእያ ኣዕንተይ ምሕረትካ ፈንወላ ነፍሰይ
መፍቀር ንስሓ እንክንስኻ ርህሩህ ሓዳግ ኣበሳ
ሰኣን ድፍእ ምባለይ ብጀለምታ ንብዓት ጣዕሳ
ዛንታ ነቢይ ዮናስ ክደግም ካብ ገጽካ ክግለል ኢለ
ዋላ’ንተ ረሓቕኩኻ ብመርከብ ኃጢአት ኮብሊለ
‘ታይከ’ሎ ዝሰኣን ነዓኻ ኣንታ ጐይታ ልግሲ ፍቕሪ
ሰፈር ድኅነተይ ለውጦ’ምበር ከርሢ ጨካን ዓሳ ነባሪ
ነፍሰይ ኣብዛ ጊዜያዊት ዓለም ነዓኻ ብምርካባ
እንታይ’ዩ’ኸ ኣብ ቅድሚኣ ትቱዕ እሾኽ ተኾርባ
ክብል በቃ እናተመካሕኩ ብስምካ እናመስከርኩ
ዘይስገር ኵሉ ክሰግሮ ብኃይልኻ እናኣመንኩ
ስእነት ‘ዚ ውሽጣዊ ንጽሕናይ ካብ ሠናይካ ኣየትርፈኒ
ፈጢርካ’ንዶ ኣይትመንነኒ ኣንጺሕካ ’ባ ተቐበለኒ,

189. ሙሴ ሓድሽ ኪዳን
ዳግማዊ ነቢይ ሙሴ ከም ኣብ ከረን ሲና እግሩ ዝደየባ
ጻድቕ ሰይፈ ሚካኤል ካህን ገዳም ጻዕዳ እምባ
ሰርቢ ደመና ጸሎትካ ሃንቀውታ ጽምኣት ልብና
ጽላት ማልዶትካ ናፊቓ ሃረር ትብል ኣላ ነፍስና
ኣባ ኣባ.. ቅድስት ሥላሴ ገጽና ተመልኪቶም
ልግሶም ከይበቐቑ ሓድጊ ሠናያቶም
ኣባ ኣባ..ካብ ቅድስቲ ስድራ ቅዱስ ፍረ ክህቡ
ብሓድሽ ሐዋርያ ናባና ቀረቡ
ብጠሊ ኪዳንካ ጽምእና ኪጠልል
ማይ ጸሎትካ ንጸገልና ድኻምና ክሕይል
ኣባ ኣባ..መንብሮ’ዛ ዓለም ዘይበቕዓካ ኮይኑ
ንልቡ ክትረክብ ልብኻ መኒኑ
ኣባ ኣባ..ሻቡ ኣብቲ በዓቲ ኣብ ዱርን ቅራርን
ፊት ንፊት ምቛምካ
ኣባ ምስቲ ፈቃር መድኅን
ናይ ትማል ዘኪርካ ጸሎት ስለ ነፍሳት
ደቀየ በለና ኣባ ክንስወር ካብ መዓት
ኣባ ኣባ..እኒ ደብረ ሳላ እኒ ወገሪቆ
ዛንታስ ኔርወን’ዩ መን’ሞ ጸብጸቦ
ኣባ ኣባ..መን ዘይተደነቐ ብጸናፌ ጽልመት
ተምሳል ፍኖት ጽድቒ’ንድያ ኣፍደገ ናይ ድኅነት
በየን ሰገርካያ በኽናፍ ንእተመኒ
ንዓባ ምርሓኒ ኣባ ኣሰርካ ኣትሕዘኒ
 ኣባ ኣባ..ትርጉም ዛ’ማዕደዋይ ስግር ማዕዶ ገዳም
መጻንሒት ስፍራ መንጽር ሃገር ሰላም
ኣባ ኣባ..ኲኖ ትርኢት ዓይኒ ልቢ ዝጥምቶ
ተምሳል ገነት ሰማይ’ንድያ ብጸቢብ ትእቶ
ስግር ግምጃ ወርቂ ኪደትና ናብ ላዕሊ
ኣቕንዕ መኣዝና ኣባ ንጉዕዞና ‘ሳሊ
ኣባ ኣባ..ሙሴ ሓድሽ ኪዳን መስቀልካ እንክትዝርግሕ
ባሕሪ ኣይጃጅወን’ድዩ ቅድሜኻ ከይጸንሕ
ኣባ ኣባ..ብሓይሊ ኣምላኽካ ተከዘ ክትጨድድ
ንኣዳም ገረሞ ኮይኑ ብሑጻ ክትከይድ
ሠራዊት ድሕሬና ባሕሪ ኃጢአት ቅድሚት
ከቶ ከየኳለሙና ብመስቀልካ ገስጽ
“ዓለም ንኣኣቶም ዘይትበቅዕ ስለዝኾነት፥
ኣብ ምድረበዳን ኣብ እምባታትን ኣብ
በዓትታትን ኣብ ጐዳጉድ ምድርን ኰለል በሉ።” (ዕብ. 11፡08),

190. አምላከ ኣበዊነ
አምላከ አበዊነ አምላከ ቅዱሳን
ከመ ሰማዕኮሙ ለጻድቃን ወለቅዱሳን (2)
ወለነኒ ስምዓነ አምላክነ መድኃኔ ዓለም (2) ;

191. ኢራብ ንዓይኒ ማያት
ኢራብ ንዓይኒ ማያት ከምትብህጎ
መሬት ንዝናም ሰማይ ከም ትጸምኦ
ናባኻ’ዩ ልበይ ሃረርታኡ
ስምካ ንዘልዓለም መግበይ ኮይኑ እግዚአብሔር
እግዚኣብሔር ስምካ . . .
ህብስተ ሕይወት’ዩ ንዝበልዖ
ጽዋእ መድኃኒት ንዝሰትዮ
እግዚኣብሔር ስምካ . . .
ስንቂ ኮይኑኒ’ሎ ንመንገደይ
ኣመቓቒርዎ ንሕይወተይ
እግዚኣብሔር ስምካ . . .
ካብ መዓር ካብ ወርቂ ዝሕረ’ዩ
ንውሽጢ ነፍሰይ’ውን ሰላመይ`ዩ
እግዚኣብሔር ስምካ . . .
ካብ ነገስታት ምድሪ እዛ ዓለም
ዝመሳሰሎ`ውን ከቶ የለን
እግዚኣብሔር ስምካ . . .
እናሻዕ ክጽውዕ ይጥዕመኒ
ከምኡ ዝበለ’ሞ መን አሎኒ
እግዚኣብሔር ስምካ . . .
ኣነስ ክጽውዖ ንዘልዓለም
ጸግዐይ ከውለይ እምባይ ኣብዚ ዓለም
እግዚኣብሔር ስምካ . . .
ንፋስ ማዕበል ባሕሪ ዘህድእ’ዩ
ጽኑዕ ግንቢ እዩ ንድሕነሉ
እግዚኣብሔር ስምካ . . .
ስምካ ካብ ተሰምየ ኣብ ልዕሌና
መን’ዩ ዝቃወሞ ዘፍርሓና
እግዚኣብሔር ስምካ . . .
ምስ ንስጉም ስምካ ተመርኲስና
ዕንቅፋት የብልናን ኣብ ቅድሜና
ኦ እግዚአብሔር ስምካ ኦ እግዚአብሔር /2/ ,

192. ንንእስነተይ
ንንእስነተይ ናብ ቤትካ ዘእተኻ
ካብ ሓላፊ ነገር ባርያኻ ዝኸወልካ
ኣምላከ እስራኤል ከመስግነካ
ምስጋና ውዳሴ ይኹን ነዓኻ
ነዓኻ ሒዘ ምስ ሓያል ገጢመ
ስምካ እናጸዋዕኩ ንጎልያድ ኣውዲቐ
ከም ልበይ ኢልካኒ መንፈስካ ሰኒቐ
ብበገናይ ንስምካ ዘሚረ ኣድኒቐ
ጌና ንዓለም ከይተላለኽዎ
ኣምላኽ መን ምዃኑ እንከይፈለጥክዎ
ብደመና ሰማይ ቃል ኣምላኽ መጸኒ
ኃረይኩከ እምከርሰ እምከ በለኒ
ዕሸል ልሳነይ ፊደል ከይቆጸረ
ልበይ ብንኡሱ ኣባኻ ከበረ
ኣብ መቕደስ ክብርኻ ዘልዓለም ደው ክብል
ሳሙኤል’ዩ ነይሩ ጻውዒትካ ክዝክር
ሰዊርካኒ’ኻ ካብ ጓይላን ዓለምን
ናይ ንእስነት ዕብዳን ኣሕሊፍካ ኣይሃብካንን
ኣብ ቤትካ ኣስፊርካኒ ነዓኻ ከመስግን
ቅዱስ ኢኻ ዝወዳደረካ’ውን የለን,

193. ልበይ ናፊቑ’ሎ
ልበይ ናፊቑ’ሎ ኣደ ጐይታ ድንግል ማርያም
ድምጺ ሰላምታኺ ካብ ሰማይ ኣርያም
ወድኺ ሓቚፍኪ መስፍን ሰላም
ምጽኒ ድንግለይ እመ ብርሃን
ወለላ መልክዓ ውልዶ ነፍሰይ ምስላ ተደዊኑ
‘ቲ ደግለል ጉልበታ መኣዛ ስኢኑ
ሕሱም ጻህያይ ሥጋ ሒዝዋ ከርዲኑ
ናዝዝያ ድንግል ጌና ብእዋኑ
ምልሙላን ኣጓብዝ ቆልዑ ቤተይ በዓል ዓይኒ ልቢ
ንኡስ ዝዕድሚኦም ዘይርከቦም ዓቢ
ኣይጠዓሞን ውሽጦም ነጸብራቕ ከባቢ
ሓልውዮም ድንግል ካብ ሰላቢ ቀልቢ
ትምኒት ህንጡይ ልበይ ሃረርትኡ ኣብ ቤቱ ከገልግል
ላዕልን ታሕትን ኢለ ጽድቂ ንኸዋህልል
ሕሹኽታ ይመጻኒ ንባህገይ ዝኽልክል
ክሓስቦ እገርመኒ ይኾነኒ ግድል
ሃለኽለኽ ናይ ሥጋ ከንቱ ድኻም ትርጉም ኣልቦ እቶት
መቐረት ዘይብሉ ጣዕሚ ናይ ትሩፋት
ምስኪን ለዋህ ነፍሰይ ስኢና መስተርሆት
ይድኅን`ዶ ድንግል ካብቲ ካልኣይ ሞት

ቆጽሊ ቆጥቋጥ ሲና ቀንዴል ውሽጠይ ብርሃና ደሚቑ
ጎበዝ ልበይ ሙሴ ፍጹም ተደኒቑ
ግሩም ጸሓይ ድኅነት ክርኢ በሪቑ
ተመነየ ልበይ ኣመና ናፊቑ,

194. ጸጋኻ ሃበኒ
ጸጋኻ ሃበኒ ሕደጎ በደለይ
ከም ብዝሒ ምሕረትካ
ቀድሳ ንነፍሰይ
ክርስቶስ ኣምላኸይ ናይ ሕይወተይ ቤዛ
ክርዳእ ፍቕርኻ ናይ ስቕለትካ ቃንዛ
ኣብ ጽላት ናይ ልበይ ፍቕርኻ ክሕተም
ዳህስሳ ንልበይ ብመንፈስ ክልብም /2/
ካባኻ ርሒቐ ኮብሊለ ብበደል
ፍጹም ኣይፈተኻን ኣብ ሰልሚ ክትከል
ንኽብሪ ምስጋና ቆይሙ ዝተፈጥረ
ከም ፍቓድ ልብኻ ሕጂ’ውን ከበረ /2/
ካብ እከይ በደለይ ካብ ሕሱም ባርነት
ደጊም ሓራ እየ ረኺበ ናጽነት
ክብሪ ምስ ውዳሴ ከምኡ’ውን ምስጋና
ተቐበል ንስምካ ሰማያዊ ዳኛ /2/,
195. ክብርኺ ተገሊጹ
ክብርኺ ተገሊጹ
ፍጥረት ኩሎም ብኣኺ ይድነቑ
ብርሃን ዓለም ካባኺ ምብራቑ
ድንግል ብወድኺ ንዘልዓለም ትነብሪ ከቢርኪ
ወለዶታት ኩሎም ብጽእቲ ይብሉኺ
ደቂ ጠቓዕትኺ እናደነኑ ክመጹኺ
ንጉሥ ዝበሃጎ ንፍሉይ ውህበትኪ
ጸጋ መሊኡኪ ፈጣሪ ወሊድኪ /2/
ኣብ ኣርያም ኣብ ሰማይ ትነብሪ ብኽብሪ
ጸሎትና ተዕርጊ ናብ ልዑል ፈጣሪ
ዘልኣለማዊ’ዩ ናትኪ ድንግልና
ፍጹም ዘይቅይሮ ክቡር ልደት ናይ ጐይታና
ሕፍቲ’ውን ዘይብልኪ ንጽህቲ ኣዴና
መመክሒት ኣዳም ተስፋናይ ኩልና /2/
ናይ ዘመናት ሓጢኣት ክድምስስ ጐይታና
ካባኺ ተወልደ ብፍጹም ድንግልና
ተኣምርኪ ክንበብ ኣብ ቅዱስ ሰፈሩ
ዝሰምዕዎ ኩሎም ንውዕለትኪ የስተንክሩ
ውዳሴኺ ዓብዩ ኣብ ሰማይ ኣብ ምድሪ
ንዓኺ ይውድሱ ፍጡራን ብኽብሪ /2/
ድንግል ድንግል ይብሉ ክብርኺ ይነግሩ
ንንጹህ ውህበትኪ ብሕብረት ዘመሩ
ትእምርተ ሰናያት ድንግል ማርያም
ንጽህተ ንጹሃን ኣደ ጐይታ መድኃኔ ዓለም
ቃልኪዳን ዘለኪ ጠበቓ ንዓና
ኣማላዲት ኣደ ኣምላኽ ዝሃበና /2/
ኣምላኽ ዘኽበረኪ መን’ዩ ዘሕስረኪ
ናይ ብዙሓት ኣደ ድንግል ንስኺ’ኢኺ ,

196. ብፍጹም ገድልን
ብፍጹም ገድልን ፍጹም ብሕትውናን
ንእግዚአብሔር ዘስመሩ ቅዱሳን
ዓለም ዝመነኑ ፈጣሪ ብምእማን
ኣረጋዊን ገብረክርስቶስን /2/
ኣረጋዊ ኣብ ንኡስ ዕድሜኡ ልቦና መረጸ
ኣረጋዊ ንግስነትን ሃብትን ሓዲግዎ ወጸ
ኣረጋዊ ካብ ጊዝያዊ ሓጎስ ሕይወት ኣቐደመ
ኣረጋዊ መንፈሱ ከበርትዕ ስጋኡ ኣድከመ
ዘደንቕን'ዩ ኵሉ ገድሉ ዝዓበየ
ንናይ ነፍሱ ክብሪ ዘለዎ ወፈየ
ገብረክርስቶስ ቃልኪዳኑ ግሩም ጽድቂ ዝዓጠቐ
ገብረክርስቶስ መከራ ዝጾረ ሓይሉ ከይበቐቐ
ገብረክርስቶስ ተቢዑ ብድሎ ንሽግር ገጠመ
ገብረክርስቶስ ኣዕይንቲ ደንጸዎ ኣእዛን ተገረመ
ኣብ ቤቱ ከም ነዳይ ትሕትና መረጸ
ኣኽሊል ሕይወት ሓርዩ ሕይወቱ ቀበጸ
ኣበው ጻድቃን ስግር ማዕዶ ገምገም ፍሉይ ግርማ ትርኢት
ኣበው ጻድቃን ለምለም ቦታ ጽድቂ ዕረፍቲ ናይ ገነት
ኣበው ጻድቃን ተሰጊሩ ማዕበል ገድሊ ጉዕዞ ሕይወት
ኣበው ጻድቃን የርእየና ጐይታ ርስቲ ሰማይ ክብረት
ዝረብረበ ሕቖ ደኒኑ ከይተርፍ
ቅናት ናይ ጸሎትኩም ንድኹም ይደግፍ,

197. ከበሮ ኣልዕሉ
ከበሮ ኣልዕሉ ዕልል በሉ
ንጐይታ ክብሪ ኣመስግኑ
ኩልኺ ምድሪ ተገዝእዮ
ንኣምላኽ ምድሓን ፍለጥዮ /2/
ኣዳም ዘለለ ብሓጎስ ደስታ
ሔዋን ዓለለት ድሙቕ ዕልልታ
ነፍሳት ዘለሉ ኣብ ማእከል ገነት
ስለዘብቅዐ ሕሱም ባርነት
ናይ ጥንቲ ገበል ጸረ ድኅነትና
ተሳዒሩ እዩ ብደም ጐይታና
ኮይኑልና ኣሎ ፍሥሐ ሓጎስ
ብምድሓን ኣምላኽ ጐይታ ክርስቶስ
ሞት ምስ መቓብር ዓስቢ ሓጢኣት
ርሒቑልና’ዩ ብናይ ጐይታ ሞት
ውህበት ኣምላኽኪ ናይ ቀራንዮ
ነፍሰይ ብጸጋ ተቐበልዮ
ምት ምስ መቓብር . . . ,

198. ከማሃ ኃዘን
ከማሃ ኃዘን /3/
ወተሰዶ ከማሃ ኃዘን /2/
ከማሃ ኃዘን ወተሰዶ /2/
ሶበ በኩለሄ ረከቦ ርእዮ ለይብኪ ዐይነልብ ዘቦ
ሄሮድስ እቲ ተመን ክቐትሎ ምስ በለ
ህፃን ምስ አዲኡ ናብ ስደት ተላዕለ
ኣብ ሕቑፊ ዝባና ኔው ነጀው እናበለ
ኣድከማ እቲ ጉዕዞ ኣእጋራ ቆሰለ /2/
ኣብቲ ዘይትፈልጦ ሃገር ባዕዲ ኮይና
ኣብ ቁሪ ኣብ ሃሩር መዕቆቢ ስኢና
ብሓዘን ክትጽውዕ ንኤልሳቤጥ ሃና
ዮሴፍ ሰሎሜ እዮም ኔሮም እቶም ወገና /2/
ማርያም ጋሻ ኮይንኪ ቁስቋም ዝነገድኪ
እኽለ ማይ ስኢንኪ ጠሚኺ ጸሚእኪ
ጨካናት ሸፋቱ ሕሰም ወሰኹኺ
ንሓዘን ብሓዘን ድንግል ደበሱኺ /2/
ብቓላት ዘይግለጽ ኵሉ እቲ ጸገማ
ምፈተኹ ኣነስ ክካፈል ሕማማ
ክሓዝሎ ክሓቑፎ ከብርያ ኣብ ድኻማ
ግፍዓ ክሳተፎ ክኾነኒ ጻማ /2/
ሓዘንኪ ዘኪረ ክበኪ’የ ኣነ
ሽግርኪ መሪር’ዩ ንማል`ውን ዘሕዘነ
ሓዘን ዝፈተንኪ ኣደይ ተለመኒ
ብናይ ስደት ሓዘን ንዒ ናዝዝኒ /2/ ,

199. ውዕለቱ ዘክሪ
ውዕለቱ ዘክሪ ነፍሰይ ውዕለቱ ዘክሪ
ብምስጋና ቅኔ መዝሙር ንዕኡ ሃቢ ክብሪ
ንመድኃኔ ዓለም ንኽብሩ ዘምሪ /2/
እቲ ናይ ሰባት ፍርዲ ሞት’ዩ ነይሩ ነዓይ
ኣምላከ ቅዱሳን ተዘይርህርሃለይ
ንቓሉ ጽሒፉ ሃደሙ ከሰስተይ
ኣጸናኒዑኒ ኣቕኒዑ መንገደይ /2/
ሸውዓተ ኣጋንንቲ ስጋይ እናተመርሐት
ናይ ነፍሰይ መቓብር ንዘመናት ኮነት
ንናይ ጐይታ ኣእጋር ሓጺበ ብንብዓት
እነሆ ኣብቂዑኒ ንመገዲ ሕይወት /2/
ሰብ ኣይነበረንን ንዓይ ዝረድኣኒ
ናብቲ ቅዱስ ማዩ ሒዙ ዘውርደኒ
ብናይ ሕይወት ቃሉ ጐይታ ፈዊሱኒ
ጸዋሪት ዓራተይ ምጻር ኣብቂዑኒ /2/
ዘይውዳእ ውዕለቱ ነፍሰይ ዘክርዮ
ክግረፍ ክስቀል ኣብ ጎቦ ቀራንዮ
ዝዳረጎ የለን ዝበቕዖ ውሬታ
ምስጋና ሃብዮ ናይ ዘልዓለም ጐይታ /2/ ,

200. ናይ ሕይወት ፈልፋሊ
ናይ ሕይወት ፈልፋሊ ካባኻ እዩ ጐይታና /2/
ብብርሃንካ ብርሃን ንርኢ ኣሎና /2/
ዓለማተ ዓለም ግብሪ ናይ ኣእዳውካ
ምስክር ጎይትነትካ ናይ ኣምላኽነትካ
መን’ዶ ኣሎ እዩ ንዓኻ ዝመስለካ
ብርሃናዊ ኣምላኽ ፍጹም ልዑል ኢኻ /2/
ሓደ ኔረ ነደይ ነፍሰይ’ውን ምስ ወጸት
ተንስእ ጎበዝ ኢልካ ትንፋሰይ ተመልሰት
እታ መበለት ኣደይ ኣመስጊና ነዓኻ
ሕይወት ተቐቢላ ከም ህያብ ካባኻ /2/
በኣኻ በሪሁ እቲ ጸልማት ዘመን
ደጊም ደቅኻ ኢና ደቂ እመ ብርሃን
ነዓኻ ሒዝና ኢና ዘፍርህ የብልናን
እግዚአብሔር ክበር ተመስገን /2/
ኣንፈት ናይ መንገደይ ጐይታይ ሓብረኒ
መድኅን ናይ ሕይወተይ ቃልካ መግበኒ
ኣብ ቤትካ ክጸንዕ ምስቶም ቅዱሳንካ
ኣይፈለየኒ ጥበብ ምስትውዓልካ /2/,

201. ሰፈር መንፈስቅዱስ
ሰፈር መንፈስቅዱስ ማኅደረ መለኮት
መዕረጊት ናይ ጸሎት ምዕራፈ ጸባዖት
ሐመረ ሰላም ኢየሩሳሌም /2/
ብኣኺ ኣምሊጠ ካብ ናይ ኣይሂ መዓት
መድኅን ናይ ሕይወተይ ናይ ክርስቶስ ቤት
ንመንግስቲ ኣምላኽ ድልድል መሳገሪት
ወሃቢት መጋቢት መኣዲ ናይ ሕይወት /2/
መሳልል መላእክት ያዕቆብ ዝረኣያ
ፈልፋሊት ናይ ፍቕሪ ኣምላኽ ዝሓረያ
ኣብሳሪት ንድኅነት ኣምሳል ናይ ኖህ መርከብ
ቃሉ ዝዘንበላ ሰማያዊት ጥበብ /2/
ኣብ ከውሒ ሃኒጹ ኣምላኽ ኣጽኒዑኪ
ኣማናዊት ታቦት ጽላቱ ዘለኪ
ደጌታት ናይ ሲኦል ኣይክሕይሉኽን
ንዘልዓለም'ውን ፍጹም ዘይትናወጽ /2/
ንዑ ንትኣከብ ኣብ ውሽጣ ነጽልል
ካብ ውቅያኖስ ሓጢኣት በኣጋ ነግልል
ኣብ ኢየሩሳሌም ንጽናሕ ኣብ ደገ ሰላሙ
ንድኅነት ክንበቅዕ ንሥጋ ወደሙ /2/ ;

202. ዘእምደብረ ደናግል
ዘእምደብረ ደናግል /2/ ኣባ ኤልያስ
ወትሩፈ ምግባር ኣረጋዊ ዘውገ ሙሴ ወገብረ ክርስቶስ
203. ካልእ ጐይታ የልቦን
የማን ጸጋም ኣይነብሎ ኪደት ስጕሚ እምነትና
ካልእ ጐይታ የለን’ኮ ቀርኒ ምድኃን ሕይወትና
ወልደ አብ ብመለኮቱ ወልደማርያም ብትስብእቱ
ወልድ ዋሕድ ንበል ንመስክር ሕያው ኣምላኽነቱ።
ጐደና ነቢይ ኤርሚያስ ጥንታውነቱ ኣስፊሉ
መንኮን’ዩ’ቲ ዚምካሕ ምሒር ኪፈላሰፍ ኢሉ
ብጨለ ቃል መልሓሱ ግርህቲ ልቢ ክጥብር
ብልሕ እንተወዓለስ ካብዛ ሞቱ’ኳ ነይሰግር
ፍጡር ምዃኑ’ዶ ዘንጊዑ ምስ ፈጣሪኡ ክመዓራረ
ኣቤት የቕልሎ’ኮ’ዩ ዘብል ክብሪ ኣምላኽ ፍጹም ምስ ደፈረ
መቅደንዮስ ንስጥሮስ፣ ውሉደ ኣርዮስ ተበራርዮም
ቅኑዕ ልባ እንተጕሃዩ፣ በቲ ዝንቡዕ እምነቶም
ተፍጻሜት ሰማዕት ጴጥሮስ፣ ቅዱስ ኣትናቴዎስ ብቐንዱ
ፍረ’ቲ ብሩኽ ከርሣ፣ ሓበን ልባ ምስ ተወልዱ
ሰሪዖምዎ’ለዉ ሕጋ፣ ኣምልኮተ ጸሎት ሃይማኖት
ሕድሮም ነጽንዓዮን’ዶ ሎሚ፣ ሕድሪ’ወ ናይዚ ሓቀኛ ፍኖት።

ማዕተብ ጽኑዕ እምነትና ጭራሽ በቲኹ ኪስውራ
መን’ዩ ሙሴ ዚብለና ንሱስ ኤልያስ’ባ ኣውራ
ኣምላኽ ኤልያስ ክነሱ ኣኽሊል ሊቀ ነቢያት ሙሴ
የማልድ’ዩ እንተበሉ በቲ ክፉእ ውዳሴ
ንሱ ጐይታና ንሱ ኣምላኽና እምነት ናይ ቶማስ ምስክር ጴጥሮስ
ዘይሃስስ ጽሑፍ’ዩ ኣብ ልብና፣ ኣምላኽነት ኢየሱስ ክርስቶስ
ብሰሪ’ዚ እምባጋሮ፣ ናይዚ ዘለናዮ ዘመን
ካብ ዘርምማ’ዒንትና፣ ካብ ዝጸማ’ውን ‘ዘን ‘እዛን
ኣብ ዘይቅሱን ልብና፣ ሕሰም ወዲ ኣዳም ምብዝሑ
ኣብዚ’ሎ ‘ቲ መድኅንኩም፣ ዝብሉ’ውን እንተ ጫጭሑ
ጊዜ ምልክቱ’ዶ ኣይኮነን፣ ጽሑፍ ትንቢቱ ዚገሃዶ
ከቶ ኣይንደነቕ ብኽስተቱ፣ ንጽናዕ ጥራይ ብጐይታ ተዋሕዶ።
ኦ! ኦ! ......... ክርስቲያን ወገነይ
ደረት ኣቦታትና ጥንቱ ከቶ ኣይነዝብሎ
እምነት ኣቦታትና ሓቁ ከቶ ኣይነስፍሎ
ደረት ኣቦታትና ጥንቱ ኣይነዝብሎ
እምነት ኣቦታትና ሓቁ ኣይነስፍሎ ,

204. ብዙሕ እንተኣበስኩ
ብዙሕ እንተኣበስኩ ዋላ እንተበደልኩ
ከምቀደምኪ ኩኒ ድንግል ተለመኒ
ምእንቲ ሓዘንኪ ስቓይ መከራኺ
ኣደይ ተለመኒ ዘክሪ ኪዳንኪ
ስለ እቲ ዕድሜኺ ኵሉ ከይረኣኺ
ፍቕሪ ናይ ስድራቤት ከየስተማቐርኪ
ፍጹም ከይሰሓቕኪ ምስ ቆልዓ ጎረቤት
ጓል መብጽዓ ኮይንኪ ዘሕለፍክዮ ሕይወት
ብናትኪ ፍቕሪ እንከይጸገቡ
ቃሎም ከኽብሩ ጓሎም ዝሃቡ
ኢያቄምን ሐናን ዘኪርኪ ማርያም
ኣናግፍኒ ካብ ጾር’ዛ ዓለም
እቲ ብሩህ ገጽኪ ፍጹም ተደወነ
ብሕሰም መከራ ወጅሃቱ ሰኣነ
ዝዛረየ ደምኪ ኣብ በረኻ ግብጺ
ዝጾርክዮ ኵሉ ናይ ሃልሃልታ ፈልጺ
እናስተንተንኩ ስቓይ ስደትኪ
ሓዘን ልብኺ ውዑይ ንብዓትኪ
እኔኹ ቆይመ ስምኪ ይጽውዕ
ካብ ጉሁይ ልበይ ዓይነይ ይነብዕ
በቲ ነዊሕ ጉዕዞ ኣዝዩ ምስሰልከየ
ንኽትሕግዝዮ ገጽኪ እናረኣየ
ውላድኪ ክበኪ ንኽዳንኪ ሒዙ
ኣእዳውኪ ወስ ክብሉ ንብዓቱ ክደርዙ
መድኃኔ ዓለም ኵሉ ዝኽእል
ረዳኢ እንከሎ ርድእኒ ክብል
መሪር ሓዘንኪ ዘኪርኪ ድንግል
ቤዛይ ክትኮኒ ኣእዳወይ የልዕል
መታን ንኸሕልፎ ካብ ሓጢኣት ርሒቐ
ኣብዛ ዓለም ምንባር ፈንፊነ ንዒቐ
ሓግዝኒ ድንግል ብጽድቂ ክነብር
ዘመነይ ከሕልፎ ብሕይወት ቁምነገር
ካባኺ እሞ ናብ መን ክኸይድ
ዋላ እንተኾነ ሓጢኣተይ ከቢድ
ንስኺ ኢኺ ጸግዐይ ዋሕሰይ
በደለይ ደምሲስኪ ኣደ ኩንለይ,

205. ስለ ዘፍቀረ እንድዩ
ስለ ዘፍቀረ እንድዩ ንስቓይና ብስቓዩ
መርገምና ክጸውር ሞት ኣዳም ክጥዕም ሓርዩ
ካብ ቃሉ እንሰምዓ እታ ትሕይሎ ፍቕሪ
ዘይጽወር ኣጽዊራቶ ከርእየና ብግብሪ
ብጥፍእቲ ነፍሶም ዝጓሃየት ልቡ
ኣይሓድጎምን ክብል ብእሳት ክልብለቡ
ካብ ሰማይ ምስ ወረደ ብፍቕሪ ተሳሒቡ
ብወንጀል ከሰስዎ ወንጌሉ ከይስዕቡ
ቅዱስ እንክነሱ ንጹህ ‘ዝ ባህሪኡ
ምራቕ እናተተፍኦ ዘይተጸየፈ ኮርዩ
ትሕት እንተበለ ከድሕነና ፈትዩ
ነገር ፍቕሪ ኮይንዎ እምበር ኣምላኽናስ ሓያል እዩ
ኣምላኽ ልግሲ እንከሎ ዘዝንብ ካብ ሰማይ
ነዛ ጎረርኡ ፍጹም ከሊኦሞ ማይ
ብደሙ እናጥለሎም መጺጽ እንተስተይዎ
ቃል ሕድገት ኃጢኣት እምበር መዓስ ሕማቕ ወጺእዎ
ኣብ ማእከል በርባሮስ ብምርኮ ኣዳም እንክድብል
ዲያብሎስ ክጭድር መን ከማይ እንክብል
እቲ ዘይመውት ጐይታ ሓይሊ ጽልመት ቀቲሉ
ብሞቱ ሰንሰለት ኃጢኣትና በቲኹልና እዩ ኣብ መስቀሉ
ቃንዛ ስቅያቱ ከም ሴፍ ኮይኑ እናወግኣ
ማዕረ እቲ ትሓዝኖ ልባ ብሓጎስ ክትመልኣ
ውዑይ ንብዓት ማርያም ዝወረረ እናንደዳ
ስለ ፍቕሪ እዩ ነይሩ ከም ደም ፍቑር ወዳ,

206. ሕይወቱ ምሉእ
ሕይወቱ ምሉእ ኣብ እግዚአብሔር ተወኪሉ
ንእግዚአብሔር ኣሚኑ ንስሙ ኣልዒሉ
ተሓዲጉ ወይሲ ሓፊሩ
ዝብል ዛንታ'ዶ ሰሚዕኩም ትፈልጡ እስኪ ንገሩ
በዘን የዒንትና ኣይረአናን
በእዛና ኣይሰማዕናን
ኣይተጻሕፈን ኣየንበብናን
ኣቦታትና'ውን ካብ ቀደም ካብ ጥንቲ ኣይነገሩናን
ተስፋ ቆሪጹ'ቲ ድኹም ልብና ጓሂ ክድፍኦ
ኵሉ እንክጸምም ጸገምና ከይሰምዖ
ኣይሓደገናን ኣይመነነናን /2/
ከምዚ'ኻ ከምቲ ከይበለ ኮይኑና'ዩ መድኅን
ዑረት የዒንተይ ብወገን ዘመደይ ከም መርገም ክቑጸር
ስመይ ምግዱር ኮይኑ ብሰባት ክምረር
ጸልማት ሕይወተይ በኣኻ በሪሁ /2/
ኣብ ውሽጠይ የንጀርብብ ኣሎ ሕሰመይ ጋሊሁ
ዓለም መሪራ ብነፍሲ ብሥጋ ጾራ ክኸብደኒ
እሾኽ ኣሚከላ ዙርያይ ክኸበኒ
ሽኽመይ ኣቕሊልካ ኣናጊፍካኒ /2/
ንዓኻ ዝህቦ ጐይታይ ኣነ እንታይ ኣሎኒ
ጉድጓድ ኣናብስ ክወርድ ክስንዶ ብምኽሪ ረሲኣን
ዳኒኤል ሞይቱ'ዩ ክውረ ኣብ ባቢሎን
ንግደ ኣስናኖም ኣይወፈየንን /2/
ብዓይነይ ርእየዮ'ለኹ ናይ ኣምላኸይ ምድሓን,

207. መፍቀሬ ህጻናት
ከምቲ እሙን ቃልካ ንዑ’ባ በለና
ክንስጉም ናባኻ ኢድካ ትሕቆፈና
መፍቀሬ ህጻናት ኢየሱስ ክርስቶስ
ቍልዕነትና ባርኽ ክንዓቢ ብመንፈስ
ከምቲ ብሩህ ሰማይ ደመና ዘይደየቦ
ከምቲ ንጹሕ ሓሪ ቀለም ዘይዓለቦ
ጻዕዳ እዩ ኣእምሮይ ነውሪ ዘይለገቦ
ኣብ እግሪ ኣቦታተይ ቃልካ ክቐምስ
ትግሃት ዓድለኒ ናብ ቤትካ ክግስግስ
ውልዶ ሰብነተይ ከይደኸመት ረብሪባ
ከም ብተይ ክትዘልል መዝሙርካ ጸጊባ
ልምሉማት ኣእዳወይ ኣልምደን ሸብሸባ
ሻቡ ብምስጋና ዕብየትካ ክትምስክር
ኣይክትደክምን’ያ ብስምካ ክትዝምር
ልበይ ብድንግሉ ንኽፍኣት እዛ ዓለም
ይቀደስ ሕደጎ ብቓልካ ይሰለም
ቃልካ እንድዩ ስንቀይ ኣምላኻዊ ቀለም
እንታይ ሰናይ ኣሎ ንስኻ ዘይብሉ
ምሳኻ ይሕሸኒ ሕይወት ዝረኽበሉ
ትርጉም ምፍጣር ኣዳም ምስጋና እንተኾይኑ
ቁመት እንተወሰኽኩ ነፍሰይ ብድውኑ
እንታይ ክዓብሰለይ ዕብየት ሥጋ በይኑ
ሕቖፈኒ ጐይታይ ብማሙቕ ፍቕርኻ
ምስ ጸጋን ጥበብን ክዓቢ ኣብ ቤትካ,

208. ሳምራዊ ሕይወተይ
ዋልታይ ክብረይ ኢኻ ሳምራዊ ሕይወተይ
ሓያል ተበጃዊ ኣምላኽ ረድኤተይ
ንዓኻ ከመስግን ሰቒለ ሕሊናይ
እንሆ ክልተ ኣእዳወይ ዘርጊሔ ናብ ሰማይ
ኣብ ሕሱም ደልሃመት ብግፍዒ ወዲቐ
በይነይ እና’ቕባሕባሕኩ ረዳኢ ናፊቐ
ድሙቕ ብርሃን መስቀልካ ምስ ኣብርሀ ኣብ ልዕለይ
ፍጹም’የ ተለዊጠ ተዘኒኑ ኵሉ ቁስለይ
ኤልሻዳይ ኣምላኽ በዓል ርህሩህ ልቢ
ከም ሕያዋይ ጓሳ ንነፍሰይ ክትናቢ
መዓስከ ተታኺስካ ሓለዋይ ምስ ነቓሕካ
እነሆ’ንዶ ቲ’ለውሃትካ የንብረኒ ኣብ ሕቝፍኻ
ነፍሰይ ምስ ረኸበት ሕይወት ምስ ተረፋ
ስምካ ጥራይ ኮይኑ መውጽኢ ቃል ኣፋ
በቃ ትድሰት ትዝምር ዘይከም ብልዙብ ወይኒ
ከምዛ ፍትሕቲ ብተይ ብሓጎስካ ተዝልለኒ
ልዕሊ ሞት ነጊሰ ሰዊደ ክብርትዕ
ድኹም ሓያል ኮይነ ብቓልካ ክረትዕ
ኵሉ ብስምካ ክሰግሮ ዓቐብን ገደልን
ምልክኻ የዕቲርካኒ ምልኪ ሰይጣን ንኸብንን
ናይ ሰንሰለት መቑሕ ጾረይ ካብ ተራግፍ
ሕልፊ ሞት ፍቕርኻ ልበይ ካብ ዝትንክፍ
ሰለም ኣይከብልን እየ ኣካለይ ንኽዛነ
ክንብርከኸልካ’የ ጐይታይ ብፍቕርኻ ተኣሚነ,

209. መዕቆቢተይ ከተማ
መዕቆቢተይ ከተማ `ታ ብሰላም ዝነብረላ
ድንግል ማርያመይ ተክሊ ጽላለይ ልበይ ዘዕርፈላ
ኣለኒ ኢለ እቲ ዝምክሖ
ጸሎታ'ዩ ንለይተይ ዘውግሖ
ካብዛ ክፍእቲ እዋን ደጊኣ ዝማዕረገ
ግንብንብ ዝባህሪኣ ህድኣታ ዝተዘርገ
ወዲ ሰብ ዘይቀስነላ ኣንፈቱ ጠፊእዎ
ሳልኣ እምበር ማርያመይ የምልጥ መን ኢልዎ /2/
ኣብራኸይ ወለል ኢለን ኮይንወን ከይዕጸፋ
ሃለኽለኽ ተመንዩወን ድሕሪ ሰበን ከይተርፋ
ኮፍ ኢለ ዘዕርፈላ ትንፋሰይ ንኽመልስ
ጽዮነይ ጽላል ጉዕዞይ ህላወይ እተውሕስ /2/
ዘይሕለል ጸላእየይ ክጓጥየኒ ብሓሳብ
ምስጢር ጉደይ ቀሊዑ ንጥፍኣት ክረባረብ
ርግኣት ልበይ ብሂጉ ኣበሳይ ዝሸፈነ
ልማኖኣ'ዶ ኣይኮነን ውርውር ኵናት ዘምከነ /2/
ሽውሽውታ ንፋስ ባሕሪ ክሓንን ዘይኣመሉ
እቲ ጥዑም ጸሓይ ንግሆ ክንድር ተቐይሩ
ዝናብ ኣይሂ ክወርድ ተሰንዩ ብነጎድጓድ
ዑቕባ ነፍሰይ ኢያ ድንግል ፍርሒ ልበይ ተወግድ /2/;

210. ክቕየር’ዩ
ክቕየር’ዩ /2/ ብሓይሊ እግዚአብሔር
ንተዓገስ ክሓልፍ’ዩ እዚ ምረት እዚ ሽግር
ቀያሪ’ዩ ታኦስ ቀያሪ ንዅሉ
ዓቕልና ኣይነጽብብ ኣይንጨነቐሉ
ህድእ’ሞ ንበል ቃላቱ ንሓሉ
ቀያሪ’ዩ ቀያሪ እቲ ጐይታ ኵሉ
ኣብነት ንግበሮ ነቦና ኢዮብ
ኣብ ጊዜ ሽግሩ ምስጋና ዘቕርብ
ደበስ ተደበሰ ዝበለጸ ዕድል
ትዕግስቱን ጽንዓቱን ዘልበሰቶ ኣኽሊል
ነቲ ምፍልላይ ምርኻብ ዝገብር
ንሓዘን ንጓሂ ናብ ሓጎስ ዝቕይር
ጐይታ’ዩ ዝፍጽም ንዅሉ ዘስምር
ካብ ሞት ኣተንሲኡ ብሕይወት ዘንብር
ዝያዳ ሓሳብና ኵሉ ድሌታትና
ሰላምና ዝደሊ ዝከናኸነና
ብፍቕሪ ዝጓሲ ኣሎ እንዶ ኣቦና
ኣማኑኤል ስሙ ኩርዓትና ሓበንና,

211. ሳሙኤል
ንልበይ ዘረስርስ ንዓኻ ዘገልግል
ውሉድ እንዶ ሃበኒ ሓዘነይ ዘገልል
ማህጸነይ ክፈቶ በጃኻ ስምዓኒ
ብዘይካኻ ኣምላኽ መን እሞ ኣሎኒ /2/
ክሓዘን ክትክዝ ንብዓተይ ከፍስስ
ዓመታት ኣቑጺረ ዘወትር እንክትክዝ
ንፍረ ናይ ከርሰይ ብዓይነይ ክርእዮ
ኣምላኸ ንሕማመይ በጃኻ ስምዓዮ
ኣምላኸ ንጸሎተይ በጃኻ ስምዓዮ
ንምንታይ ጓለ’የ ትፍጽሚ ነውሪ
ብስኽራን መጺኺ ኣብዚ ተዕገርግሪ
ቤት እግዚአብሔር ኣምላኽ ምዃኑ ዘክሪ

ኣይትበድሉኒ ከምኡ ኣይኮነን ኣቦይ
ንቃላተይ ስምዑ ክትፈልጡ ንውሽጠይ
መታን ክረድኣኒ ሓዘነይ ክርሕቕ
መርቑኒ ኣቦይ ውርደተይ ክጽንቀቕ /2/
ኣምላከ እስራኤል ይስማዕኪ
ድሌት ናይ ልብኺ ፍጻሜ የርኢኺ
ጓለ’የ እግዚአብሔር ኢዱ የንብረልኪ
ከምቲ ዝበልኩሞ ከምኡ ይኹነለይ
ደጊም ተሓጒሰ ሃዲኡ መንፈሰይ
ፍጻሜ ኣለዎ ‘ቲ ናይ ተስፋ ቃላት
ክብሪ ንእግዚአብሔር ኣብ ምድሪ ኣብ ሰማያት /2/
እግዚአብሔር በጺሑኒ
ውርደት ጸበባይ ርእዩ ንዓይ ደቢሱኒ
እሙን’ዩ ኣምላኽና ለዋህ ተለማኒ
ሳሙኤል ክብሎ’የ ሳሙኤል ስለ ዝሰምዓኒ ,

212. ሕያወይቲ ኣደ
ሕያወይቲ ኣደ ዝኾንክኒ /2/
ክበርለይ ደብረይ ደብረ ወይኒ
ሰላማዊት ቤተይ ደብረ ቤትኤል
ሰላም ክብለኪ ማሕደር ልዑል
ርእሰ ኣድባር ደብረ ቤትኤል
እግዚአብሔር ዝሰመራ
ግርማ መንፈስቅዱስ ዝሓጸራ
በቲ ቅዱስ ደሙ ዝቐደሳ
ንውሉድ ወለዶ ክብርቲ’ያ ንሳ
ካብ ህፃንነተይ ዘዕበኽኒ
ዝማሬን ማህሌትን ዘስነቕክኒ
ሕያወይቲ ኣደ ዝኾንክኒ
ክበርለይ ደብረይ ደብረ ወይኒ
ሰይጣን ተበገሰ ንዕንወትኪ
ማንም መሲልክዮ ከጥፍኣኪ
ብደመና ሰማይ ዝተሰወርኪ
ማሕደር ኣማኑኤል ደስ ይበልኪ
ንኹሎም ደቅኺ እትምህሪ
ብፍቕሪ ብሰላም ትዝምሪ
ካብ መዓር ወለላ ዝሕረ ውህበትኪ
ኣዳራሽ ኢየሱስ ንስኺ ኢኺ,

213. ርግብየ ሠናይተ
ይቤላ ይቤላ ወይቤላ ንዒ /2/
ርግብየ ሠናይት
በስመኣብ ወወልድ ወመንፈስቅዱስ ወይቤላ ንዒ
ይደሉ ስባሔ ለሥሉስ ቅዱስ ወይቤላ ንዒ
ውዳሴ ወግናይ ዓሰርቱ ቃላት ወይቤላ ንዒ
ኣስተማሰልናኪ ተቅዋመ ማህቶት ወይቤላ ንዒ
ዳዊትኒ ይቤ እግዚኦ እግዚኦ ወይቤላ ንዒ
ሓይልኪ ፍጹም ለጽልመት ዘሞኦ ወይቤላ ንዒ
ዳዊትኒ ይቤ ኣኮኑ ኣኮኑ ወይቤላ ንዒ
ቃልኪ እምየ መናዝዝ ለኵሉ ወይቤላ ንዒ
ዳዊትኒ ይቤ ፍካሬ ፍካሬ ወይቤላ ንዒ
ለልዑል ኣዶናይ ዘኮንኪ ማህደረ ወይቤላ ንዒ
ክበበ ገጽኪ ከመ ወርኀ ሰማይ ወይቤላ ንዒ
ኣዕይንትኪ ብሩህ እምኮከበ ሰማይ ወይቤላ ንዒ
ለክብረ ዚኣኪ እምርሑቅ መጽኡ ወይቤላ ንዒ
ውርዝዋን ደናግል ከመ ያንፈርዕጹ ወይቤላ ንዒ
ጥበበ ቃልኪ ጎስዐ ልሳንየ ወይቤላ ንዒ
ትፍስሕተ ወሃሴት ኮነኒ ሲሳየ ወይቤላ ንዒ
ዖድክዋ ለዓለም ኃጣእኩ ከማኪ ወይቤላ ንዒ
በታሕተ እግዚእ መኑ ይመስለኪ ወይቤላ ንዒ
ራእይኪ ሰናይ መድኅነ ዕዉር ወይቤላ ንዒ
ኢይበጽሖ ኣነ ክብርኪ በመዝሙር ወይቤላ ንዒ,

214. ሚካኤል
ሚካኤል ረዳኢ /2/ እሀ እሀ
ናይ እግዚአብሔር ልኡኽ
ረዳኢ ድኹም
ነዓና ተማልድ ንደቂ ሰባት ሚካኤል
ጸሎት ተቕርብ ንጹህ መስዋእቲ >> >>
ስርየት ኅድገት ኃጢኣት ንኽንረክብ ጽድቅ >> >>
ሕያዋይ ኣቦ ኢኻ ረዳኢ ብሓቂ >> >>
ብቕጽበት ትመጽእ ካብ ሰማያት ሚካኤል
ኣብ ምድሪ ትበጽሕ ንምሕረት >> >>
ሽግር እትቕይር ናብ ፍጹም ሓጎስ >> >>
ስምካ ንዝጽውዕ እትወሓስ >> >>
ኦ ሚካኤል መልኣኽ ለዋህ ኢኻ ሚካኤል
ነቲ ምስኪን ድኻ ዝረዳእኻ >> >>
ነቲ ደብዳቤ ሞት መርዓ ዝቐየርካ >> >>
ሕይወትና ቀይሮ ሎሚ ብጸሎትካ >> >> ,

215. ክዝምረሉ’የ
ክዝምረሉ’የ ብዓውታ ዝማሬ
ነቲ ፈጣርየይ ምስ ሰበይ ሓቢረ
ንሱ’ዩ `ቲ ኣምላኽ ሓቀኛ ጐይታ
ብርሃነይ ምድሓነይ እቲ ጽኑዕ ዋልታ/2/
ሸተት እንከይብል ኣብ ዓዘቕቲ ኃጢኣት
ብፍጹም ከይጥሕል ኣብ ዘልዓለም ጥፍኣት
ርድኣኒ ጐይታየ ንቑስለይ ፈውሶ
ኣህድኣዮ ልበይ ሓዘነይ ደብሶ /2/
ብሓቂ ክገድፎ ‘ቲ ሕማቕ ኣመለይ
መዋእለይ ኵሉ ፍቕሪ ክኾነለይ
ብርሃንካ ኣብርሃለይ ከይዕንቀፍ ከይወድቕ
ደግፈኒ ጐይታይ ብፍቕሪ ክማሙቕ /2/
ፍረ ንኽፈሪ መርኣያ እምነተይ
ኵሉ ንኽሓድጎ ሕሱም ምግባራተይ
ንስሓ ክኣቱ ኣብቲ ንኡስ ዕድመይ
ኣብ ሕቕፉ ክነብር ምስቶም ኣቦታተይ /2/
ውዕለትካ ክገልጾ ኣይከኣለንን
ግብርታትካ ግሩም ብዅሉ ትእመን
መን’ዩ ዝመስለካ መስፍን ዘልዓለም
ደስታ ሓጎስ ልበይ ክበር መድኃኔ ዓለም /2/ ,

216. ብጊዜ ስደተይ
ብጊዜ ስደተይ ተስፋ ትኾንኒ/ና
ሓዘነይ ቀንጢጥኪ ግርማ ተልብስኒ/ና
ማርያም ረዳኢተይ ጸግዐይ ጽላለይ መመክሒተይ /2/
ንስምኪ ክጽውዕ ይቐስን ‘ቲ ልበይ
ሓሳበይ ይሰምር ቲ’ባህጊ ድልየተይ
ሕጉስ’የ በኣኺ ድንግል ወላዲተይ
ስለዝኾንኪ ዋሕስ ናይ ሕይወተይ
ንቓላት ወድኺ ብፍጹም ክእዘዝ
በረኸት ክረክብ በቲ ናትኪ ሓገዝ
ካብቲ ማይ ሕይወት ቀጻሊ ዝውሕዝ
ክሰቲ ርድእኒ ሰላመይ ክዓዝዝ
ካብ ድቃስ ዓለም ተበራብርኒ
ብኃጢኣት ከይወድቕ ነዓይ ትመርሕኒ
ወድኺ’የ ኣነ ሰዓቢ ዮሐንስ
ቤተይ’ውን እተዊ ግርማ ኣልብስኒ
እንተተናወጸት ዓለም ከም ባሕሪ
መልክዓ ትቐይር በቲ ክፉእ ግብሪ
ክዝምረልኪ’የ ውዕለትኪ ከውሪ
ማርያም እናበልኩ ንኽለብስ ክብሪ ,

217. ተግባረይ ከፊኡ
ተግባረይ ከፊኡ ጸላም ደፊኑኒ
ሕሊናይ ደንዚዙ ኵሉ ሓርቢቱኒ
ፍጹም’የ በዲለ እከይ ዝገበርኩ
ብገዛእ ፍቓደይ ድነ ሞት በጻሕኩ /2/
ራህርሃለይ ለዋህ ኢኻ
ደንግጸለይ ሓደራኻ
ከይትምህምን እዛ ነፍሰይ
ቀድሰኒ ብሕይወተይ
ዓይነይ እና ረኣኹ ኣብ ሓዊ ከይኣቱ
ጸወዓኒ ኣምላኽ ብጥዑም ቃላቱ
ኣይፋል በልኩ ኣነ ከየስተውዓልክዎ
ሰላም ምስ ሰኣንኩ ሎሚ ፈለጥክዎ /2/
ራህርሃለይ ለዋህ ኢኻ
ደንግጸለይ ሓደራኻ
ከይትምህምን እዛ ነፍሰይ
ቀድሰኒ ብሕይወተይ
ጊዜ ናይ ድሕነተይ ሕይወት ዝረኽበሉ
ብዕብዳን ዕንደራ ከይተጠቀምኩሉ
ሽግር ምስ በጽሓኒ ክሓስብ ጀመርኩ
ብፍረ ተግባረይ ካብ ኣምላኽ ረሓቕኩ/2/
ራህርሃለይ ለዋህ ኢኻ
ደግጸለይ ሓደራኻ
ከይትምህምን እዛ ነፍሰይ
ቀድሰኒ ብሕይወተይ
ትእዛዝካ ንዒቐ ንዓለም ክፈቱ
ንበራሲ ነገር ናይ ከንቱነት ከንቱ
ተመኔዮ ሎሚ ‘ቲ ጥዑም ቃላትካ
ጊዜ ከይወሰድኩ ክምለስ ናባኻ /2/
ራህርሃለይ ለዋህ ኢኻ
ደንግጸለይ ሓደራኻ
ከይትምህምን እዛ ነፍሰይ
ቀድሰኒ ብሕይወተይ
ኣሕዋት ኣስተብህሉ ዘረባይ ስምዕዎ
ዕጫይ ከይበጽሓኩም ቲ’ዝነበርክዎ
ካብቲ ቅዱስ ኣምላኽ ፍጹም ከይትርሕቁ
ንሱ እዩ ጥዑም መሓሪ ንደቁ /2/
ራህርሃለይ ለዋህ ኢኻ
ደንግጸለይ ሓደራኻ
ከይትምህምን እዛ ነፍሰይ
ቀድሰኒ ብሕይወተይ,

218. ኣረጋዊ
ኣረጋዊ ሃይማኖት ተዓፅፈ /2/
ኃበ /3/ ዓምደወርቅ ስሙ ተጽሕፈ /2/
ብጊዜ ንእስነቱ ንፈጣሪ ዝዘከረ
ሰሎሞን ዝበሎ ኣብ መክብብ ዝተግበረ
እሙን ኣገልጋሊ ንኣምላኽ ዘስመረ
ዘሚካኤል /3/ ንጐይታ ዘፍቀረ
ብሕቑፎ ናይ ገበል ዳሞ ዝደየብካ
መና ናይ ሰማያት ዝተመገብካ
ጸሎትን ስግደትን መስዋእቲ ዘቕረብካ
ባሕታዊ /3/ ኣረጋዊ ኢኻ
ሱባኤ ገድልኻ ንዓለም ዘቖመ
ይፍወስ ይድሕን ቤትካ ዝሰዓመ
ኣረጋዊ ለዋህ ሰባኺ ናይ ጽድቂ
ስምካ ጽሑፍ /3/ ኣብ መዝገበ ወርቅ
ናይ መምህራን መምህር ኣረጋዊ ቅዱስ
ፍረ ጻዕርታትካ ምልክቱ ሓጎስ
ውሉድካ ሕሩያት ከም ተኽለሃይማኖት
ዝለበሱ /3/ ኣኽሊል ናይ መላእኽት,

219. ኣሕዋት ብሓደ
ኣሕዋት ብሓደ ሓቢሮም ክነብሩ
ነቲ ልዑል ኣምላኽ ስሙ እናዘከሩ
ሰናይ እዩ ጥዑም ኢሉ ብመዝሙሩ
ልቢ ኣምላኽ ዳዊት ብበገና ጌሩ
ምእካብና ኵሉ ብስም እቲ እሙን
ተግባራትና ኮነ ከም ፍቓዱ ይኹን
ሰናይን ጥዑምን ክኾነልና ሓጎስ
ብመንገዱ ንንበር ሓሳብና ነሐድስ
ኣብ ረብሓ ነውዕሎ ወርቃዊ ጊዜና
ካብቲ ከቢድ ድቃስ ንተንስእ ኩልና
ሓቢርና ክንነብር ኣምላኽ እናመስገንና
ኣይርከብን እዩ ምስ ተፈላለና
ፍቕሪ ዝመልኣ ጐይታ’ውን ዝፈትዋ
ዓቢይ ምስ ንእሽቶ ኵሉ ይሕልዋ
ሕብረት እያ ኣደይ ቅሳነት ዘለዋ
ንግሆ ኮነ ምሸት ትዕንግል’ያ ራህዋ
ምእካብ ብዙሕ’ዩ ሓደራ ነስተውዕል
ብጓይላ ብባእሲ ብዘጸይፍ ዕላል
ዳሕራዩ ዝኸፍእ ሰላምካ ዘርሕቕ
ስለዚ ንፍለጦ ኣኼባ ዘጽድቕ;

220. ድንቂ ፍቕሪ
ንዑ ናይ ኣምላኽ ድንቂ ፍቕሪ ተመልከትዎ
ዕረፍቲ ዝህብ ሰላማዊ ንሱ እዩ’ሞ ኣስተማቕርዎ
ንኣዳም ከድኅን ዝሓለፎ ስቓይ
ብትንሣኤኡ ደሚቑ ከም ጸሓይ
ንዘምር እስኪ ሎሚ ንኣምላኽና
በረኸት ሰላም ፍቕሪ ከውርደልና
ሥራሕና ይኹን ንዕኡ ምውዳስ
ብዛራ ፍቕሩ ሕይወትና ክቕደስ
ዜማ መላእክት ይመላእ ልሳንና
መወዳእታና ፍጹም ክኾነልና
ከም ብሌን ዓይኒ ዝከናኸነና
ንሞትና ሞይቱ ሕይወት ዝሃበና
እንታይ’ዩ ክእለትና እንታይ’ዩ ህያብና
ስለ ዝኸፈለ ሕይወቱ በጃና
ፍቕርና ንግለጽ ንዘምር ብደስታ
ንኃያል ንጉሥ ነቲ ፈቃር ጐይታ
እስኪ ንሠውዕ መስዋዕቲ ምስጋና
ዕልል /2/ ንበል ንሱ’ዩ ንጉሥና
ጐይታ ውዕለትካ ምስጋናኻ ክነግር
ንቕሓት ኣእምሮ ሃበና ክንምስክር
ጥበብ ሃበና ክንስዕራ ንዓለም
ዓድለና’ባ ክንዝምር ዘልዓለም
መዝሙር ውዳሴ ቅኔ ንምስጋና
ወትሩ ንዕኡ ንቕዱስ ኣምላኽና
ማርያም ተንሥኢ ከበሮኺ ኣልዕሊ
ምስጋና ይፍሰስ ዝመስጥ ናብ ላዕሊ
ምንጪ ማይ ሕይወት ካብ ኣፉ ይፈስስ
ዝስዕቦ ኵሉ ሕይወቱ ይቕደስ
ስለ ዝጎየየ መን’ዩ ዝቐደመ
ፍጹም ኣይኮነን ኵሉ ዝፈለመ
ትዕቢት ንጸየፍ ንመካሕ ብእግዚአብሔር
ኣብ ቤቱ ንንበር ሰሠናዩ ንግበር
ዘይትን ቀንዴልን ነዳሉ ብጊዜ
ጐይታ ምስ መጽአ ከይከውን ትካዜ
ኣቱም ድኹማት ናብ መቕደሱ ንዑ
ደሙ ክትሰትዩ ሥጋኡ ክትበልዑ
ከዕርፈኩም’ዩ ንዑ ሰዓብዎ
ዘይውዳእ ፍቕሩ ኣስተማቕርዎ
ምስ ለመንክምዎ ድልየትኩም ክህበኩም
ከም ነፋሰ ኣውሎ ብቕልጡፍ ይመጽኣኩም
ኣስተንትንዎ’ቲ ዓቢይ ምሕረቱ
ኣመስግንዎ ከም’ቶም መላእኽቱ ,

221. ንስኺ እንተ’ሎኺ
ድንግል ማርያም ንስኺ እንተ’ሎኺ መን ይቃወመኒ
እመ ብርሃን ኣብ ሕቑፎኺ ኮይነ መን ይምንጥለኒ
ጸላኢ ሓፊሩ ሓጎስ ይኸበኒ /2/
ድንግል ማርያም ብምግባር ከይደኪ ዕራቐይ ከይከውን
እመ ብርሃን ጭንቀት ከቢቡኒ ከይበኪ ከይሓዝን
ድንግል ማርያም ድልየተይ ክፍጸም ክድምሰስ ኃጢኣተይ
እመ ብርሃን ጸጋኺ ይኽበበኒ ኣብ ጕዕዞ ሕይወተይ
ድንግል ማርያም ኣብ ቤትኪ ክዕቆብ ዘለዓለም ክነብር
እመ ብርሃን ሕሊናይ ክዓርፍ ጸሎተይ ክሠምር
ድንግል ማርያም ካባይ ከይረሓቕኪ ንዒ ደግፍኒ
እመ ብርሃን ንብዓተይ ክደርዝ ድንግል ተለመኒ
ድንግል ማርያም እጽበ ኣለኹ በረኸት ናይ ኢድኪ
እመ ብርሃን ‘ቲ ቤተይ ክመልእ ሰላም ረድኤትኪ
ድንግል ማርያም ስምኪ ስንቂ ኮይኑ ክነብር ኣብ ልበይ
እመ ብርሃን ፈውሲ ቍስለይ ኵኒ ዕለታዊ መግበይ
ድንግል ማርያም ኣብ ቤትኪ . . . ,

222. ኣብ ሰማይ ይሃሉ ልብና
ኣብ ሰማይ ይሃሉ ልብና
ምስ’ቲ ፈቃር ለዋህ ኣቦና
ምሕረቱን ሰላሙን ክውርደልና /2/
ወልደ ነጎድጓድ ዮሐንስ
ክብሪ ዝሃቦ መንፈስቅዱስ
መስኮት ናይ ሰማይ ተኸፊቱ
ምሥጢር እግዚአብሔር ተመልኪቱ
ናብ ሣልሳይ ሰማይ ተመሲጡ
ናይ ሰማይ ምስጢር’ውን ፈሊጡ
ቅዱስ ጳውሎስ ብርሃን ዓለም
ክብሩ ዝነብር ንዘልዓለም
ዜማ መላእክት ተመሊኡ
ያሬድ ክዝምር ተቐቢኡ
እግሩ ብኲናት ምስ ተረግዘ
ደሙ ፈሲሱ ወሓዘ
 መናኔ ዓለም ተክለ ሃይማኖት
ምሕረት ለማኒ በዓል ጸሎት
ሽዱሽተ ኣኽናፍ ተዓዲሉ
ክብሪ ሱራፌል ተቐቢሉ,

223. ውዕለቱ ዘይርሳዕ
ውዕለቱ ዘይርሳዕ ኣማን ብኣማን
ዝገበሮ ንሰባት ኣማን ብኣማን
ውዳሴን ምስጋናን ንኣማኑኤል
ነቕርብ ንዕኡ ንኣምላኽ ልዑል
ንኃይሊ ሥልጣኑ ፍጥረቱ ይምስክር
ግርማ መለኮቱ ፍጹም ዘይድፈር
ደመና ዝውጣሕ ተኣምራታዊ
ምስጋናኡ ዝሰፍሐ ሕያዋይ ሳምራዊ
ናይ ሠራዊት ጐይታ እግዚአብሔር ዋልታና
ኣምላከ ያዕቆብ’ቲ ጽኑዕ እምባና
ንሕና ኣገልገልቱ ንሱ መጋቢና
ካብ ጸበባን ካብ መከራን እነሆ ይሥውረና
ንዑ ንእግዚአብሔር ብሓጎስ ንዘምር
ንኸውሒ ምድሓና ውዕለቱ ንመስክር
ብኣምላኽ ጸግዕና ልብና ይተሓጎስ
ብግብርና ባህ ነብሎ ነቲ ዓቢይ ንጉሥ
ብሰንኪ ኃጢኣትና ኣብ ዝወደቕናሉ
ብዘይትን ብወይንን ፈዊሱና ባዕሉ
ነጻ መድኃኒቱ ዝኸብር ካብ ኵሉ
ብወርቂ ኣይኮነን ዓዲጉና ደሙ’ዩ ከፊሉ,

224. ካብ ክብሩ ዝተላዕለ
ካብ ክብሩ ዝተላዕለ ምድሪ በርሀት ሚካኤል ምስ መጽኣ
ነቲ ክቡር መልኣኽ ኣስሚዓቶ ድምጺ ዕልልታኣ /2/

ካብ ሰማይ ክትመጽእ ሚካኤል
ብዘደንቕ ትርኢት
ብነጸብራቕ ብርሃን ሚካኤል
‘ዛ ምድሪ ተመልአት
ኣንታ ዓቢይ መልኣኽ ሚካኤል
ግርማና ሞገስና
ምሳና ደኣ ኩን ሚካኤል
ኣይትፈለየና
ንሰላምካ ኣውጅ ሚካኤል
ፍቕሪ ምስ ይቕሬታ
ኣተዓርቐና ሚካኤል
ምስ’ቲ ለዋህ ጐይታ
ኣብ ናይ ጐይታ ማኅበር ሚካኤል
ብኽብሪ ክንቀውም
ውሽጥና ሓድሶ ሚካኤል
ብፍቕሪ ክንኅተም
እግዚአብሔር ኣምላኽ ሚካኤል
ቃል ኪዳን ሂቡካ
ብኣኽናፍካ ጌርካ ሚካኤል
ከተድሕን ህዝብኻ
ንናይ ሞት ደብዳቤ ሚካኤል
ናብ ሕይወት ቀይርካ
ኣብ ዙርያና ስፈር ሚካኤል
ነዞም ንኣምነካ ,

225. ኣብ ማእከልና ቌምካ
ዕልል /2/ ንበል ብናይ ኣርያም ዝማሬ
ህዝበይ ኢልካ ጐይታ ከይረኣኻ ፍረ
ኣብ ማእከልና ቆይምካ ኣምላኽና ክትከውን
ኣርዑትና ሴርካዮ ኣማን ብኣማን
ኣብ ዓለም ከሎና ተመሰልና ምስኪን
ምሳና እንከሎኻ ዘፍርሃና የለን
ብሽግር መከራ ሥጋና እንተ ማኅመነት
ውሽጥና ይሕደስ በቲ ናትካ ምሕረት /2/
መስፍን ሰላም ኢኻ ሰላም እተስፍን
ከም ብዝሒ በደልና ፍጹም ዘትጭክን
ሠራይ ኃጢኣትና ከሎኻና ኣልፋ
ኵሉሳዕ ነመስግን ተመሊእና ተስፋ /2/
እንምክሓሉ እግዚአብሔር ኣሎና
ንሕና እንተወደቕና ንሱ የልዕለና
ኣብ ሰማይን ምድርን ምሉእ ምስጋናኡ
መን ኣሎ ከም ጐይታ ፍቕሪ ዝባኅሪኡ /2/
መስፍን ሰላም ኢኻ ሰላም እተስፍን
ከም ብዝሒ በደልና ፍጹም ዘይትጭክን
ሠራይ ኃጢኣትና ከሎኻና ኣልፋ
ኵሉሳዕ ነመስግን ተመሊእና ተስፋ /2/,

226. ናይ ወልድ ከተማ
ድንግል ማርያም ንግስትና
ድንቂ ፍጥረት ናይ ወልድ ከተማ
ጥፍኣት ዓለም መዐገሢት
ሰላማዊት ናይ ቅዱሳን ግርማ
ሃብቲ ናይ ሰማያት ኵሉ ተዓዲልኪ
ጸግዒ ናይ ኵልና ብፅዕቲ ንብለኪ
ብርኽትን ቅድስትን ንጽህት ኣደ ኢኺ
ከምታ ናይ ኖህ መርከብ መድኃኒትና ኢኺ
ሰላም ለኪ ኢልና ክንጽውዕ ንስምኪ
ብቓላትኪ ጌርኪ ኣብድና ኢኺ
ንወድኺ ለምኒ ደው በሊ ስሌና
መድኃኒ ናይ ዓለም ምሕረት ክህበና
ናይ ኣቤል ለውሃት ናይ ሴም ሕያውነት
ናይ ይስሓቅ መኣዛ ናይ ሙሴ ጽላት
ንዓና’ውን ተስፋ ነዞም ዝደኸምና
ናይ ስምኪ መቐረት ያም’ዩ ንነፍስና
ንዓኺ ዘይኣምኑ ዋላ እንተተንስኡ
ቅዱስ ቃል ጠዋውዮም ንነፍሶም የጥፍኡ
ክብርኺ ምስ ረኣዩ ጸጋኺ መሊኡ
ሰምቢዶም ርዒዶም ቅድሜኺ ይድፍኡ,

227. ኣመስግኑ
ኣመስግኑ ባሪኹና’ሎ
ዕልል በሉ ቀዲሱና’ሎ
ምስጋና ጀምሩ /2/
ኣመስግኑ መን’ዩ ከም ኣምላኽና
ኣመስግኑ መን’ዩ በዓል ዝና
ኣመስግኑ ሕይወቱ ዝሃበ
ኣመስግኑ ኣሕሊፉ ስሌና
ኣመስግኑ ቲ’ናይ ግብጺ ሕይወት
ኣመስግኑ ናይ ባርነት ናብራ
ኣመስግኑ ዳግም ንኸይምለስ
ኣመስግኑ ኣውጺኡና ሓራ
ኣመስግኑ ቅኔ ምስ ማኅሌት
ኣመስግኑ ይብጻሕ’ውን ሰዓታት
ኣመስግኑ ትርጉም ናይ ምንባርና
ኣመስግኑ መሠረተ ሕይወት
ኣመስግኑ ከም ደቂ ቢታንያ
ኣመስግኑ ንውጻእ ስየ ሒዝና
ኣመስግኑ ከም ናይ ቅዱስ ያሬድ
ኣመስግኑ ይብዛሕ ምስጋናና
ኣመስግኑ ካብ ምርኮ ባቢሎን
ኣመስግኑ ነጻ ወጺና ኢና
ኣመስግኑ ናብ ጽዮን ኣቲና
ኣመስግኑ ንዘምር ኩልና,

228. ሃገረ ሕይወት
ጐይታ ሃገርካ ሃገረ ሕይወት
መግቢ ቃላትካ ግሩም መድኃኒት
መታን ክሰግር ንማዕበል ብእምነት
ደጊፉኒ’ዩ ‘ቲ ናትካ ምሕረት
ኤልሻዳይ ኢኻ ተስፋ እስራኤል
ፍጡር ዘይክእሎ ንዓኻ ቀሊል
ብደመና ሰማይ ህዝብኻ ተጽልል
ድንቂ’ዩ ስራሕካ ንከውሒ ዘፈልፍል
ንሥጋን ነፍስን ብጸጋ ትቕድስ
ንሬሳ ኣልኣዛር ሰዂዕካሉ ትንፋስ
መልቀስ ናይ ማርታ ረኺቡ ደበስ
ሎሚ’ውን ንዓይ ኃጢኣተይ ደምስስ
ኢዮብ ብጓሂ ልብሱ ክቐድድ
ብስቓይ ኣብ ቁስሉ ክንስንስ ሓመድ
ሰይጣን መኺሩ እምነቱ ከኽሕድ
ልሳኑ መስኪራ ናይ ጐይታ ፈቓድ
ከም ወዲ እሴይ ክኸውን ልበይ
ዳግማይ ክሕደስ ብኣኻ መንፈሰይ
ኣብ ጉዕዞ ምሳይ ክትሓልፍ ብቕድመይ
ርስቲ ኣብርሃም ክኸውን ርስተይ,
229. ሰርፀ ጽዮን
ወደሳሁ እንዘ ይብላ ለብጹዕ ሰርፀ ጽዮን
ደብረ ቢዘን ወደብረ ምዕዋን
መኑ ከማከ ዘነሰተ /2/ አረፍተ ደይን;

230. ሓያል’ዩ ኣምላኸይ
ሓያል’ዩ ኣምላኸይ ዋልታይ ክብረተይ እዩ
መን ኣሎ ሓያል ዝቃወመኒ ኣምላኸይ ከሎ ዘሐይለኒ
ኣምላኸይ ከሎ ወትሩ ዘበርትዓኒ /2/
ፈርኦን ተዝዓርድ ግብጺ ክመልሰኒ
በእላፍ ሰራዊቱ እንተኸበበኒ
ሓያል’ዩ ኣምላኸይ ንባሕሪ ዝመቅል
ንዓይ ምስ ኣሕለፈ ንፈርኦን ዘጥሕል
ኣስራዚ ክዳኑ እንተተመክሐ
ንሕዝቢ ናይ ኣምላኽ እንተፈራርሐ
ብናይ ሩባ ጸጸር ግንባሩ ከንህሎ
ኣምላኽ ሂቡኒ’ዩ ኵሉ ዝከኣሎ
ንስሙ ምምስጋን ስለ ክብሩ ምስጋድ
በደል እንተኾይኑ ዘደርቢ ናብ ጉድጓድ
በቲ ግሩም ሓይሊ በቲ ዝርጉሕ ቅልጽም
ኣፍ ኣናብስ ዓጽዩ ተደነቒ ዓለም
ብፈተና ዓለም ተወደቕኩ ኣብ ጸልማት
ትንሳኤ’ዩ ተስፋይ ኣይፈርሕን ንሞት
ንሞተይ ብሞቱ ደምሲሱ ዘጥፍኦ
ኤልሻዳይ’ዩ ንሱ ክብሪ ዝግብኦ,

231. ትርጉም ናይ ሕይወተይ
ትርጉም ናይ ሕይወተይ ጣዕሚ መቐረተይ
ወላዲት አምላክ ኣደ ልዑል ጐይታይ
ከመስግነኪ’የ ኣነ ንዘመነይ
ዓንቢቡ ክፈሪ ተኽሊ ሰብነተይ
ትእዛዙ ጥሒሰ ሞተይ ምስ ኣወጅኩ
ካብ ክብሪ ሰማያት ጸጋ ምስ ጎደልኩ
ተስፋይ ኔራ ድንግል ምኽንያት ድሕነተይ
ሕይወተይ ኢለያ ኣባዲት ሓዘነይ
ትርጉም ስኢነሉ ናብራ እዚ ዓለም
ክጭነቕ ብብዙሕ ስኢነ ንሰላም
ዕትሮ ውሽጢ ልበይ መሊኣ ምስጋና
ደስታይ ኣዊጃቶ ኣብ ገሊላ ቃና
ሓጎስ ኮይኑለ’ዩ ጸጋይ ተወሲኹ
ብፍቕራ ሰራዊት ልበይ ተማሪኹ
ክዝምረላ’የ ዘልዓለም ንስማ
ከስተማቕር ወትሩ ጣዕሚ ናይቲ ፍቕራ

ኣብቲ ናይ ሞት ዘመን ዝጸልመተ ናብራ
ምሳይ ብምዃንኪ ሕይወተይ መቂራ
ገጸበረኸተይ በሊ ተቐበሊ
ጌና ንኽብርኺ ዝህቦ ኣሎኒ ,

232. ዓጽፍኺ ጽንዓት'ዩ
ዓጽፍኺ ጽንዓት'ዩ ቅናትኪ ትሕትና /2/
እምባ መሪና
ንፈተና ባሕሪ ብትዕግስቲ በትሪ
ክትሰግሪ ርኢና ደሚቕኪ ከም ባና
ክኢለ ንዅሉ ክነብር ከም ቃሉ
ትዕድልቲ ናይ ኢዮብ ኣልምድኒ ጥበብ
ናይ ትዕግስቲ ዋጋ ናይ ዓቕልኺ ጸጋ
ዓው ኢለ ብመንፈስ መስኪራ ኣስቄጥስ
ክኢለ ንዅሉ ክነብር ከም ቃሉ
ትዕድልቲ ናይ ኢዮብ ኣልምድኒ ጥበብ
ክመሃር ክነብር ናይ ጸጋኺ ምስጢር
ባርኽኒ ኣደይ ብርሃን ናይ ሕይወተይ
ክኢለ ንዅሉ ክነብር ከም ቃሉ
ትዕድልቲ ናይ ኢዮብ ኣልምድኒ ጥበብ
ጸሎትኪ ዘስልጥ ካብ ጸልማት ዘምልጥ
ይኹነኒ ደጀን ካብ ፍላጻ ሰይጣን
ክኢለ ንዅሉ ክነብር ከም ቃሉ
ትዕድልቲ ናይ ኢዮብ ኣልምድኒ ጥበብ,

233. ካባኻ እሞ ናበይ
ካባኻ እሞ ናበይ ጐይታይ ካብ ጽኑዕ ፍቕርኻ
ፈልፋሊ ዛራ ሕይወተይ ዕረፍቲ ነፍሰይ ኢኻ
ሃልየ ምሳኻ ምሳኻ’ውን ሞተይ መጸናንዕየይ ካባኻ’ሞ ናበይ
ካብ ጉድጓድ ናይ ጥፍኣት ዘስጥም ታኼላ
ብጥበብ ተውጽኣኒ ካብቲ ጽዩፍ ናብራ
ኣምላኸይ ጸጋኻ ነዓይ ዓቢይ እዩ
ክገልጾ ዘይክእል ተኣምር ስራሕ’ዩ
ጐይታይ ካብ መንፈስካ ናበየ ክሃድም
ካብቲ ብርሃን ገጽካ ክኽወል ኣይክእልን
ንመዓሙቕ ልበይ ባዕልኻ ትምርምሮ
ቃል ከየተንባህኩ ሓሳበይ ትፈልጦ
ሰማይ እንተደየብኩ ኣብኡ ትጸንሓኒ
ኣብ መንጸፍ ናይ ሲኦል ኢድካ ትረኽበኒ
ካባኻ ፈጺመ ክኽወል ኣይክእልን
ምሳኻ መሪጸ ሕይወት ከስተማቕር
ንዓኻ ስዒበ ፈጺመ ኣይሓፍርን
ሕይወተይ ካባኻ ክፈልያ ኣይክእልን
ኢድካ ትጓስየኒ በጊዕካ’የ ኣነ
ኣብ ደምበ ጉስነትካ ማሚቐ ሓዲረ
ተስፋይ ኢኻ ንዓይ ጉልበተይ ብርተዐይ
ሓይሊ ትኾነኒ ልዕል ዘብል ከውሐይ
ብርሃን ንመንገደይ መብራህቲ ንኣእጋረይ
ኣምላኸይ ንስኻ ደራዚ ንብዓተይ,

234. ናይ ጸልማት ዘመን
ናይ ጸልማት ዘመን ተወዲኡ
ብርሃን ኣብ ዓለም ተወሊዑ
ከምሓፍቲ ሙሴ ብከበሮ
ንዘምር ንበል ንሴብሖ /2/
ነጸብራቕ ብርሃን ፍሉይ ፋና
ጸዳል ኣለዎ ድምቀት ባና
ቀዲዱ ጸልማት መስቀል ጐይታ
ብርሃን ወሊዑ ጎልጎታ
የእዳውካ ዘርግሕ ኣመሳቕል
ባርኽ እስራኤል ባርያ ልዑል
ሙሴ በትርኻ ላዕሊ ግበር
ኣመሌቃዊ ሞት ክሰዓር
የለን ባርነት ተሳዒሩ
ዜና ናይ ሰላም ተበሲሩ
ዘምሩ ሕዝቢ ዕልል በሉ
ሓራ ወጺና ብመስቀሉ
ሓይልና እዩ ትምክሕትና
መድኃኒት ሕይወት ናይ ነፍስና
ጽንዓትና እንድዩ ትውክልትና
መስቀል ናይ ጐይታ በጃ ናትና,
235. ዝፈተወ ይስተይ
ዝፈተወ ይስተይ ካብቲ ናይ ሕይወት ማይ
ይጽውዕ’ዩ ዘሎ ንጉሥ ሰላም ኣዶናይ /2/
ኣፈልፊሉ እንድዩ ካብ ከውሒ ማይ ኣንዚዑ
ጽምእና ከጥልል ብሙሴ ጸዊዑ
ንምትካል ንዓና ኣብቲ ጉንዲ ወይኑ
ድሌትና እዩ ወሳኒ ንውህበት ጸጋኡ
ሂብካና ኢኻ’ሞ ናጻ ድሌት ምርጫ
ኣይኮነን ሕይወትና ዝጓዓዝ ብዕጫ
ጽዋእ ናይ ነፍስኻ ጎደሎና ትመልእ
ኃጢአተኛ ኢልካ ኃጥእ ዘይትጸልእ
ቤትካ ኣርሒኻሉ ነቲ ጥፉእ ወዲ
ዕድመኻዩ ኢልካዮ ብቐረብ መኣዲ
ዝነቐጸ ሕይወት ራሕሲ ጽድቂ መሊኡ
ቲድሩቕ ጎረሮ ብኣኻ ጠሊሉ
ከምቲ ንእስራኤል መና ኣብ በረኻ
ሕጂ’ውን መግቢ ኢኻ ንነፍሲ ንስጋ
ይኵሕኵሕ ልብና ጠሚቱና ብለውሃት
ሰላም ንኽሰፍኖ ውሽጥና ብምልኣት
ሓሳብ ኣእምሮና የቕልብ ንጐይታ
ኣኺሉ’ዩ `ቲ ጊዜ እዋን መፈጸምታ,

236. ንብዓታ ክፈስስ
ንብዓታ ክፈስስ ሓሊፉ ኣብ ምዕጉርቲ ወዳ
ርኤያ ንድንግል ብሓዘን ደኺሙ የዒንታ
ኣየ ወላዲቱ በዚሑ መከራ
ዋይ ዋይ እናበለት ክትበኪ ጀሚራ
ምስኪን እንክበኪ ከብዳ ዘይገብረላ
ሽግርን መከራን ሕሰም ተቐቢላ
ንልቢ ዝኸፍል ሕሊና ዝፍንቅል
ከቢድዩ ስደታ መከራ ናይ ድንግል
ጉዕዞ ንቑጽ ምድሪ ኣድኪምዋ ጉያ
ዋይ ዋይ እናበለት ክትበኪ ጀሚራ
ሰፊሕ’ዩ ካብ ብዙሕ ንላዕሊ መከራኣ ናይ ኣእጋራ ቁስሊ
ካብ ስደታ በረኸት ክሳተፍ ክስዕባየ ምስ ሰሎሜ ዮሴፍ
ጥሜት ዝበዝሖ ምድረበዳ ግብጺ
ኣፉ’ውን ከፈተ ንብዓታ ክሰቲ
እንታይ እያ ጌራ እንታይ’ያ በዲላ
ዝገዓረ ሄረዶስ ኣብ መርዓት ገሊላ
ሰፊሕ’ዩ ካብ ብዙሕ ንላዕሊ መከራኣ ናይ ኣእጋራ ቁስሊ
ካብ ስደታ በረኸት ክሳተፍ ክስዕባየ ምስ ሰሎሜ ዮሴፍ
ዕብራውን ግብጻውን ኣቤት ክጭክኑ
ኣምሃ ሰብ ጥበብ ገፊፎም ንሳእኑ
ፍትሒ ዘውጽኣላ ሓቀኛ መገዲ
ስኢና በኸየት ድንግለይ ፈራዲ
ሰፊሕ’ዩ ካብ ብዙሕ ንላዕሊ መከራኣ ናይ ኣእጋራ ቁስሊ
ካብ ስደታ በረኸት ክሳተፍ ክስዕባየ ምስ ሰሎሜ ዮሴፍ
ሓዚናላ ድንግል ገንፊሉ ንብዓታ
ዝመረረ ሓዘን ሓሊፉ ብልባ
ናይ ሽግር ናይ ሓጎስ ኵሉ መኻፍልታ
ዘመድ ናይ ኣቡኣ ብኸዩ ኤፍራታ
ሰፊሕ’ዩ ካብ ብዙሕ ንላዕሊ መከራኣ ናይ ኣእጋራ ቁስሊ
ካብ ስደታ በረኸት ክሳተፍ ክስዕባየ ምስ ሰሎሜ ዮሴፍ,

237. ከም ምሕረትካ
ከም ምሕረትካ ደኣ ‘ምበር ከም በደለይ ኣይኹን
ከም ሳህልኻ ጐይታየ ከም ኣበሳይ ኣይኹን
በከመ ምሕረትከ አምላክነ
ወኣኮ በከመ ኣበሳነ
ፍትወት ዓለም ተድላ ልበይ'ዩ
ድሌት ስጋይ ገዛኢየይ'ዩ
ዕሽነት ከብቅዕ ነፍሰይ ክትድሕን
ፈውስ ጐይታ ንቑስለይ ዘንን
ሸንኮለል ናብራ ዕረፍቲ ዘይብሉ
እከይ ግብረይ ውሽጠይ የቃጽሎ
ሰንፈላል ኮይኑ ሕይወት ዚዓለም
ሰላም ሃበኒ ናተይ መስፍን ሰላም
በምሳል ተጋዊ ርእሰይ ከድንን
ትዕቢት ስዒረ ምሕረት ክልምን
ንዓይ ንኃጥእ ኣንጽህ ኣምላኸይ
ቤትካ ክኣቱ ክትፍሳህ ነፍሰይ
ብዓቢይ ራዕዲ ኣበሳይ ይናዘዝ
ብምሕረትካ ሕይወት ክድበስ
ሞት ጥዒምካ ስለ ገበነይ
ፍቕሪ ኢኻ'ወ ዕቑባ ህላወይ,

238. ድንቅታቱ
ድንቅታቱ ፍሉይ’ዩ ውህበቱ
ጐይታ ናተይ ናይ ሊባኖስ ሽቱ
ዝተናዕቀ ትሕትናይ ኣልዒሉ
ጸዊዑኒ ብፍቕሩ ከሊሉ /2/
መልክዕ ዝረኣየት ዓለም ጓና ነዳይ
ብጎደሎ ፍርዳ ፈልያትኒ ነዓይ
ጐይታይ ግን ኣኽቢሩ መሊኡ ብጥበብ
ሸይሙኒ ብጸጋ ጌሩ በዓል ማዕረግ
ኣማን ብኣማን ተገሊጹ ሎሚ
ኣማን ብኣማን ተወሊዓ ሓቂ
ኣማን ብኣማን ንጉሰይ ፈሪዱ
ኣማን ብኣማን ዓለም ተደነቒ
ምንቅጥቃጥ ናይ ከንፈር ወልደፍደፍ ምባሉ
ወይኒ ሰትዩ እዩ ኢሎም እንተበሉ
ናይ ልበይ ረዳኢ ኣልቢሱ ምስጋና
ሓጎስ መሊኡኒ ረኣዪ ፍናና
ኣማን ብኣማን ዕብየቱ ላዕሊ’ዩ
ኣማን ብኣማን ዝመስሎ’ውን የለን
ኣማን ብኣማን ተቐቢኡ ድኻ
ኣማን ብኣማን ወሊዳ’ውን መኻን
ፈሪሳዊ ግደፍ ንላዕሊ ኣይትድነን
ሱር ጨቢጥካ እዩ ጽጌረዳ ምዃን
ጸጋ ናይ ትሕትና ዕብየት መንፈስ ቅዱስ
ኣብ ርእሲ ነዳይ ‘ዩ መሊኡ ዝፈስስ
ኣማን ብኣማን ኣልዒልዎ እዩ
ኣማን ብኣማን ንድኻ ካብ ሓመድ
ኣማን ብኣማን ልዑል እግዚአብሔር
ኣማን ብኣማን ናይ ግፉዓት ዘመድ
ሕሬት ካብ ላዕሊ’ዩ ደቂ ቆሬ ስምዑ
ዝተናዕቀ እምኒ ርእሲ ማእዝን ኮይኑ
ምስጋና ጥራይ’ዩ ዘረባና ኵሉ
ንድንቂ ስርሑ ዕልል ዕልል በሉ
ኣማን ብኣማን ኣይውዳእን ከቶ
ኣማን ብኣማን ብዙሕ’ዩ ነገሩ
ኣማን ብኣማን ተመስገን ንበሎ
ኣማን ብኣማን ኣድኒቕና ንግብሩ,

239. ተዓዊትካ በልዎ
ተዓዊትካ በልዎ ፍረ ግብሩ መስክሩ
ናይ ገብረ መንፈስቅዱስ ጥዑም ዜና ንገሩ
ኣባ ኣባ ኣባ በሉ ክብሩ ንገሩ
ዝኽሩ ነባሪ'ዩ ኣባ በሉ
ሕያው`ዩ ብመንፈስ ኣባ በሉ
ጻድቕ ባሕታዊ ገብረመንፈስቅዱስ
ጸሎቱ ዘስልጥ ኣባ በሉ
ኣብ ቅድሚ ኣምላኹ ኣባ በሉ
ጻድቕ እዩ ኢልኩም ንዓለም ስበኹ
ከም ጽሕዲ ሊባኖስ ኣባ በሉ
ከም ስየ ዝፈሪ ኣባ በሉ
ገብረ መንፈስቅዱስ ሕሩይ ናይ ፈጣሪ
መርዓዊ ምስመጸ ኣባ በሉ
ከይሓፍር ወድኻ ኣባ በሉ
ኣቦይ ዓድለኒ ካብ ዘይቲ ማህቶትካ
ናይ ወንጌል ሰባኺ ኣባ በሉ
ከም ጴጥሮስ ከም ጳውሎስ ኣባ በሉ
ሓድሽ ሐዋርያ ገብረ መንፈስቅዱስ
ስምካ ምስ ንጽውዕ ኣባ በሉ
ኪዳንካ ዘኪርና ኣባ በሉ
ካብ ልዑል ፈጣሪ ምሕረት ለምነልና
ከም ጽሕዲ ሊባኖስ . . . ,

240. ጸዳል ምድሪ ሎዛ
ጸዳል ምድሪ ሎዛ ሰማያዊት ብርሃን
ቤትኤል መጸግዒት እምባ ናይ ክርስቲያን
ዘልዓለም ንበሪ ንውሉድ ወለዶ
መርዓት ናይ ክርስቶስ ኣኽሊል ተዋህዶ
ኣጥባትኪ ዝጥዕም መዓር ወለላ
ሰትየ ዓጊበ ካብ ቃልኪ ዘለላ
ኣደነትኪ ፍጹም ዘዕበየኒ ፍቕሪ
ከመይ ኢልካ ይርሳዕ ናይ ትማሊ ዝኽሪ
ሟሚቓ ሕይወተይ ሕቑፊኺ ለሚዳ
ክንገር ዘይክእል ፍቕርኺ ወሲዳ
የለን እቲ ዝኾኖ በጀካኺ ንዓይ
ቤትኤል ሰማያዊት ወትሩ ክበርለይ
ጾረይ ከቢዱኒ ሸኸመይ በዚሑ
መጽሓፍ ዕዳ ሞተይ ቅድመይ ተዘርጊሑ
የእዳውኪ ጨቢጠ ሰጊረዮ ማዕበል
ኣራራት በጺሐ ብሓጎስ ክዘልል
ተቐቢለ ፍቕሪ ዘይመውት ሰላም
ኣብ ዓውደ ምሕረታ ወዲቐ ክሳለም
ደብረ ጽዮን ቅድስት ኢየሩሳሌም
ልዕል ልዕል በሊ ንዘልዓለም ,

241. ኣባ ኣባ ገብረ መንፈስቅዱስ
ኣባ ኣባ ገብረ መንፈስቅዱስ
ኃበ ዓምደወርቅ /2/ ስሙ ጽሑፍ /2/ ;

242. ሃሌ ሉያ
ሃሌ ሉያ ንእግዚአብሔር ኣመስግንዎ /2/
ንኣምላኽ እስራኤል ንእግዚአብሔር ኣመስግንዎ
ንሓያል ኣምላኽና ኣመስግንዎ
ኣብ ቅዱስ መቕደሱ >> >>
ንግብርታት ሓይሉ >> >>
ንልዑል ዕቤቱ >> >>
ብድምጺ መለኸት ኣመስግንዎ
ብጥዑም በገና >> >>
ብደሃይ እምብልታ >> >>
ብጥዑም መሰንቆ >> >>
ብናይ ቃና ኣውታር ኣመስግንዎ
ብጥዑም ጸናጽል >> >>
ብድሙቕ ከበሮ >> >>
ብግሩም ሸብሸቦ >> >>
ብድርሰት ናይ ያሬድ ኣመስግንዎ
ብናይ ቃል ትምህርቲ >> >>
ዜማ ጾመ ድጓ >> >>
ብኣርያምን ድጓን >> >>
ብጥዑም ማህሌት ኣመስግንዎ
ብግሩም ዝማሜ >> >>
ብጥዑም መረግድ >> >>
ብዝማሬ ቅኔ >> >>
ሕያው ዘበለ ፍጥረት
ንእግዚአብሔር የመስግን ሃሌ ሉያ,

243. ኃምስቱ ኃዘናት
ኃምስቱ ኃዘናት ዘረከቡኪ ማርያም
ሶበ ይዜከር ለይብኪ ወያስቆቁ ዓይነ ልብ ዘቦ
ከም ልማድ ናይ ኣይሁድ ናብ መቕደስ ምስ ከድኩ
ኣረጋዊ ስምኦን ሽዑ ነገረኒ
ከምዝመውት ወደይ እቲ ጉንዲ ወይኒ
ብልቢ ሓዘንኩ ንብዓት ሰዓረኒ
ክደሊ ንወደይ ለይቲ ምስ መዓልቲ
ኣብራኸይ ደኸማ ስኢነን ዕረፍቲ
ድሕሪ ነዊሕ ድኻም ድሕሪ ናይ ሳልስቲ
ንወደይ ረኸብኩ ማእከል ሊቃውንቲ
ነቲ መድኅን ኵሉ ሰማያዊ ንጉሥ
ብሓሶት ከሲሶም ኣብ ቅድሚ ጲላጦስ
ብዙሕ ምስ ተገርፈ ውላደይ ክርስቶስ
ምእባድ ኣበኹ ካብቲ መሪር መልቀስ
ኣብ ማእከል ሸፋቱ ወደይ ምስ ተሰቕለ
ዮሃንስ በኸየ ወይ ኣነ እናበለ
ወደይ ምስ ገዓረ ተፈጸመ በለ
ኣእምሮይ’ውን ኵሉ ኣብ ሓዘን ጠሓለ
ጸሓይ ኣብ ምዕራቡ ክጽልምት ክጅምር
ዮሴፍ ኒቆዲሞስ ክልቲኦም ብሓባር
ንወደይ ክቐብሩ ኣብ ሓድሽ መቓብር
ሽዕኡ በኸኹ ልቢ ብዝመትር
ብኺዳንኪ ድንግል ሎሚ ዘክርና
በቲ ዝተዋህበኪ ኪዳን ካብ ጐይታና
ሓምስቱ ሓዘናት ዘኪርና ነባዕና
ንልምን ኦ ድንግል ብመዝሙር ምስጋና ,

244. ቅዱስ ሚካኤል
ኣምላኽ ዝሓረዮ ካብ ኣእላፍ መላእክት
ኣኽሊል ናይ ቅዱሳን መዕረጊ ጸሎት
ኣድሕነና ነዓ ካብቲ ጸልማት ሲኦል
ሰዳዴ ሳጥናኤል ቅዱስ ሚካኤል /2/
ቅዱስ ሚካኤል ንህዝቢ እስራኤል
ቅዱስ ሚካኤል ካብ ጭንቅን መከራን
ቅዱስ ሚካኤል ካብ ግብጺ መራሕካ
ቅዱስ ሚካኤል ካብ ባርነት ፈርኦን
ብባሕሪ ኤርትራ ኣስገርካ ናብ ከንኣን
ንዓና’ውን ኣድሕን ካብ ውዲት ናይ ሰይጣን ቅዱስ ሚካኤል
ቅዱስ ሚካኤል ፍቓድካ ምሕረት’ዩ
ቅዱስ ሚካኤል ምሕረት ለምነልና
ቅዱስ ሚካኤል ብእምነት ክንጸንዕ
ቅዱስ ሚካኤልኣብ ጊዜ ፈተና
ከም ሰለስቱ ደቂቅ ከም ቅድስት ሶስና
ካብ ውዲት ናይ ሰይጣን ጐይታ ከድሕነና ቅዱስ ሚካኤል
ቅዱስ ሚካኤል ንጽሑፍ ናይ ባህራን
ቅዱስ ሚካኤል ናብ ጥፍኣት ዝመርሕ
ቅዱስ ሚካኤል ናብ ሓጎስ ለወጥካ
ቅዱስ ሚካኤል ካብ ክፉእ ሞት መፍርሕ
ናትና’ውን ለውጦ ንኃጢኣትና ብዙሕ
ኣብ ብርሃን ክንነብር ኣብ ቤት ጐይታ ስፉሕ ቅዱስ ሚካኤል
ቅዱስ ሚካኤል ካብቲ ማዕሙቕ ጉድጓድ
ቅዱስ ሚካኤል ንነቢይ ዳንኤል
ቅዱስ ሚካኤል ብፍጹም ኣድሓንካ
ቅዱስ ሚካኤል ካብ ኣፍ ናይ ኣናብስ
ንዓና’ውን ኣድሕን ካብ ርጉም ዲያብሎስ
ብሓባር ክነብር ምስ ጐይታ ኢየሱስ ቅዱስ ሚካኤል
ቅዱስ ሚካኤል ንልምን ኣሎና
ቅዱስ ሚካኤል ኣብቲ ቅዱስ ቤትካ
ቅዱስ ሚካኤል ንብዓትና ይውሕዝ
ቅዱስ ሚካኤል ኣብ ቅድሚ ስእልኻ
ሓንሳብ እባ ነዓ ተስፋ ድኅነት ሒዝካ
ካብ ልዑል ፈጣሪ ካብ ቅዱስ ኣምላኽና ቅዱስ ሚካኤል
ቅዱስ ሚካኤል ዘክረና ኢኻ
ቅዱስ ሚካኤል ኣብቲ ጊዜ ምጽኣት
ቅዱስ ሚካኤል መታን ከይንሓፍር
ቅዱስ ሚካኤል ብግብሪ ኃጢኣት
ይቕረ እንክብለልና እቲ ጐይታ ሰራዊት
ብሓጎስ ክንኣቱ መንግስተ ሰማያት ቅዱስ ሚካኤል ,

245. ፈጺሞ ሕገ
ፈጺሞ ሕገ/2/በዮርዳኖስ ተጠምቀ
ፈጺሞ ሕገ ወኣስተርኣየ ገሃደ
ንዑ ንተሓጎስ ፈጺሞ ሕገ
ኩላትና ሓቢርና >> >>
ኣብ ዮርዳኖስ ተጠምቀ >> >>
መድኃኒ ጐይታና >> >>
መጽሐፍ ዕዳ ኣዳም >> >>
ንኽድምስሰልና >> >>
ፍጥረታት ናይ ዓለም >> >>
ንዓልል ኩላትና >> >>
ኣብ ዮርዳኖስ ተጠምቀ ፈጺሞ ሕገ
ማያት ንምቕዳስ >> >>
ኣዳማዊ ኃጢኣት >> >>
ፍጹም ንምድምሳስ >> >>
ትንቢት ንምፍጻም >> >>
ናይ ነቢይ ሚልኪያስ >> >>
መድኃኒ ናይ ዓለም >> >>
ጐይታና ኢየሱስ >> >>
ኣብ ዮርዳኖስ ተጋህደ ፈጺሞ ሕገ
ምስጢር ሰለስትነት >> >>
እግዚአብሔር ኣብ መስከረ >> >>
ካብ ልዑል ሰማያት >> >>
መንፈስቅዱስ ወረደ >> >>
ብኣምሳል ርግቢት >> >>
ክርስቶስ’ውን ተራእየ >> >>
ብቑመት ደቂ ሰብ >> >>
ኣብ ዮርዳኖስ ተጠምቀ ፈጺሞ ሕገ
ኣርኣያ ንምዃን >> >>
ንሕና እውን ኬድና >> >>
ክንጥመቕ ናብ ካህን >> >>
ናይ ሥላሴ ውሉድ >> >>
ምእንቲ ክንከውን >> >>
ኣስማትና ክጸሓፍ >> >>
ኣብ መጽሓፈ ብርሃን >> >>,


246. በከመ ባርኪዮ
በከመ ባረኪዮ ለቤተ ዶኪማስ
ባርኪዮ ድንግል ለከብካበ ዝንቱ ቤት
ምስለ ወልድኪ መድኃኔ ዓለም
ቃና ዘገሊላ ኣብ ቤተ ዶኪማስ
ከብካብ ተፈጸመ ብኽብሪ ቃልኪዳን
ድንግል’ውን ነበረት ኣብቲ ቦታ ሓጎስ
ምስ ቅዱስ ውላዳ ቤቶም ንምቕዳስ
እናቐጸለ እንከሎ ብሓጎስ ከብካቦም
ወይኖም ተወዲኡ ተዘርገ ሰላሞም
ነዚ ዝረኣየት ርህርህቲ ማርያም
ማለደት ናብ ወዳ ክምልእ ንወይኖም
በለቶም ኣዴና ነቶም ተዓጠቕቲ
ዝብለኩም ግበሩ ኵሉ በብሓንቲ
ምዃኑ ፈሊጣ መላኺ ናይ ኵሉ
ሰማያት ዘቖመ ብትእዛዝ ናይ ቃሉ
እቲ ርህሩህ ጐይታ ወልደ ማርያም ፍቁር
ንማርያም ኣዲኡ ትእዛዛ ከኽብር
ናብ ወይኒ ቀየሮ ኣምሳል ደሙ ክቡር
ብትእዛዝ ናይ ቃሉ ብዘደንቕ ምስጢር
ሎሚ ተረኸቢ ኣብ ማእከል’ዚ ዳስና
ንኽትባርኽዮ ነዚ ቃልኪዳና
ዓምቢቦም ክፈርዩ እዞም ተጻመድቲ
ድንግል ባርኽዮም ምስ ቅዱስ ወድኺ
እቲ ጥርሑ ኣጋንእ ዝኾነ ልብና
ብእምነት ክመልእ ክጸንዕ እምነትና
ጻድቃን ሰማእታት ሎሚ እንተዓዲምና
ክምላእ’ዩ ኵሉ ጉድለት ናይ ሕይወትና,


247. መርከብ ናይ ኖህ
መርከብ ናይ ኖህ ኢኺ ተስፋ ድኅነትና
ብኢደ ዮሃንስ ተወሃብክና
ኣኽሊል ድኅነትና ኢኺ መመክሒትና
ድንግል ማርያም ኣደ ኩላትና
እቲ ቀዳማይ ፍጥረት ኣብ ዝወደቐሉ
ካብ ገነት ንምድሪ ኣብ ዝተሰጎሉ
ኣብ ኣርዑት መግዛእቲ ኣብ ዝነበረሉ
ንኣምላኽ ለመነ ከድሕኖ ብሓይሉ
ጸሎቱ ሰሚዑ ጐይታ ተቐበሎ
ስሙ እናጸውዐ ኣዳም ኣዳም በሎ
ኣቤት ጐይታ በለ ኣብ ጸልማት እንከሎ
ተስፋ ድኅነት ሃቦ ኵሉ ዝከኣሎ
እቲ ተስፋ ድኅነት ድሕሪ ነዊሕ እዋን
ብድንግል ማርያም ድንግል ኣደ ብርሃን
ኵሉ ተፈጸመ ትንቢት ናይ ቅዱሳን
ንሕና’ውን ደሓና ብናይ ጐይታ ኪዳን
ንኖህ ተዋህበቶ ናይ ድኅነት መርከብ
ምስ ሸሞንተ ነፍሳት ኣብኣ ንኽዕቆብ
ብእምነት ኣተወ ብዘይ ክፉእ ሓሳብ
ካብ ጥፍኣት ደሓነ ካብ ናይ ኣይሂ ዝናብ
ኣምሳል መርከብ ናይ ኖህ ዝኾነት ማርያም
ኣብኣ ንተዓቖብ ፍጥረታት ናይ ኣዳም
ምእንቲ ክንድሕን ካብ ኃጢኣት ዝናም
ካብቲ መፍርሕ ሓዊ እሳተ ገሃነም ,

248. ናባኻ መጻእኩ
ናባኻ መጻእኩ ይቕረ ክትብለለይ
ስምካ እናጸዋዕኩ በቲ ርኹስ ኣፈይ
እኔኹ እቐውም ሎሚ ኣብ ቅድሜኻ
ይቕረ ክትብለለይ ብብዝሒ ምሕረትካ
ዘረባ ወለደይ ነቲ ጽቡቕ ምኽሮም
ንዅሉ ነጸግኩ ክፍለ ካብኣቶም
ግቡአይ’ውን ሒዘ ወጻእኩ ካብ ቤቶም
ቀልጢፈ ኣተኹ ናብ ኃጢኣት ዓለም
ብዘብለጭልጭ ነገር ኵሉ ተሳሓብኩ
ንዅሉ ገንዘበይ ክዘሩ ጀመርኩ
ኣብ ግብሪ ኃጢኣት ገንዘበይ ወዳእኩ
ዝገብሮ ስኢነ ብዙሕ’ውን ነባዕኩ
ዘዝረኣዩኒ ኩሎም ፈንፈኑኒ
እንተቐረብክዎም ኩሎም ረሓቑኒ
ብምሒር ዓጸቦ ዓቕለይ ጸበበኒ
ክደሊ ጀመርኩ ዕሱብ ዝቖጽረኒ
ድሕሪ ነዊሕ ድኻም ድሕሪ ነዊሕ ኮለል
ዕሱብ ተቖጸርኩ ከም ባርያ ከገልግል
ምጥዓም ሰኣነኒ ብግፍዒ ብበደል
ዝበልዖ ሰኣንኩ ንኸብደይ ዘዐንግል
ብሓዘንን ጣዕሳን ተመለስኩ ቤተይ
ርእዩ ሰዓመኒ እቲ ርህሩህ ኣቦይ
ኣነ’ውን በልክዎ ወድኻ ክስመ
ኣይበቅዕን’የ ኣነ እንትርፎ ኣገልጋላይ
ኣቦይ’ውን በለኒ ብጥዑማት ቃላት
ሜትካ’ውን ነበርካ ሓወኻ’ውን ካብ ሞት
ጠፊእካ ነበርካ ደሓንካ ካብ ጥፍኣት
እቶ ጥራይ ወደይ ብሓጎስ ብትብዓት
ዕልል ዕልል ኢሎም መግለጺ ናይ ሓጎስ
ኣብ ማእከል ኣተኹ ምስ ዕዱማት ናብ ዳስ
ደጊሞም ዓለሉ ከደኑኒ ኣልባስ
ምስኦም ተጸምበርኩ ምስ ስድራ ክርስቶስ,

249. ለሃገሪትነ ኤርትራ
በእንተ ፍቅረ ኣብ ወወልድ ወመንፈስቅዱስ ኬንያ
ጸሎታ ስምዒ ማርያም ለሃገሪትነ ኤርትራ,


250. ብጽሒ በሰረገላ
ብጽሂ በሰረገላ /2/
ከመታሕድርኒ /2/ በብሔር ዘተድላ /2/
ማርያም ድንግል በሰረገላ
ተስፋኡ ንኣዳም >> >>
ለውሃቱ ንኣቤል >> >>
ታቦት ጽድቂ ናይ ኖህ >> >>
መኣዛ ናይ ይስሓቅ >> >>
ሰዋስው ናይ ያዕቆብ >> >>
ከመታሕድርኒ /2/ በብሔር ዘተድላ
ማርያም ድንግል በሰረገላ
ናዛዚት ናይ ዮሴፍ >> >>
ጽላት ሕጊ ሙሴ >> >>
በትሪ ናይ ኣሮን >> >>
ጸምሪ ናይ ጌዴዎን >> >>
መሰንቆ ናይ ዳዊት >> >>
ማርያም ድንግል በሰረገላ
ኣኽሊል ናይ ሰሎሞን >> >>
መሶብ ወርቂ ኤልያስ >> >>
ቀርኒ ናይ ሳሙኤል >> >>
ዕጽው ማዕጾ ምብራቕ >> >>
ናይ ነቢይ ሕዝቅኤል >> >>
ማርያም ድንግል በሰረገላ
ጓል ኢያቄም ሃና >> >>
ጸናጽል ናይ ኣሮን >> >>
ናይ ዘካርያስ ሓጎስ >> >>
ንጽህቲ ኣዳራሽ >> >>
ናይ ነቢይ ሚልክያስ >> >>
ማርያም ድንግል በሰረገላ
ዕንጸይቲ ናይ ሕይወት >> >>
ናይ ሲሎንዲስ ጠቢብ >> >>
ፈዋሲት ኣቑሳሉ >> >>
ንነቢይ ናሆም >> >>
ምግባሩ ንሄኖክ >> >>


ማርያም ድንግል በሰረገላ
ምስ ፍቑር ወድኺ >> >>
ኣብ መርዓ ዶኪማስ >> >>
ከምዝተረኸብኪ >> >>
ሎሚ እውን ንዒ >> >>
መርዓና ባርኺ >> >>,

251. መኑአ ይቀውም
መኑአ ይቀውም ቅድመ መንበሩ ለልዑል
አመ ምጽአቱ ዳግመ ይኰንና ለምድር
ጐይታ ክመጽእ’ዩ ብመዓልቲ ፍርዲ
ግርማኡ ለቢሱ ደፊኡ’ውን ዘውዲ
ብድምጺ መለኸት ብዘፍርሕ ነውጺ
ንፍጥረት ናይ ኣዳም ዓስቦም ንኽፈዲ
ኩሎም ክቖሙ’ዮም ዘርኢ ደቂ ኣዳም
ኣብ ቅድሚ ጐይታኦም መድኃኔ ዓለም
ዘዘፍረይዎ መመኽሊቶም ሒዞም
ጐይታ ክህቦም’ዩ እቲ ግቡእ ዓስቦም
ንጻድቃን’ውን ይብሎም ብቓል ናይ ምስጋና
ሕገይ ዝሓለኹም ፍቓድ ቅድስና
መንግስተይ ውረሱ ዕጡቓት ንጽህና
ንዑ ናባይ ደቀይ ምሉኣት ትሕትና
ንኃጥኣን’ውን ይብሎም ብቓል ናይ ወቐሳ
ሕገይ ዘይሓለኹም ምሉኣት ኣበሳ
ዘየፍረኹም መኽሊት ናይ ስሳ ሰላሳ
ካብ ቅድመይ ረሓቑ ውሉዳት ዲያብሎስ
ሽዑ ክኸውን’ዩ ብኽያትን ሓዘንን
ኣዴታት ኣይሰምዓን ኣውያት ናይ ውሉደን
ንብዓት ክውሕዝ’ዩ ከም ፈለገ ግዮን
እዚ ክኸውን’ዩ ብጽሒት ኃጥኣን
ንምሕጸን ኣለና ብስጋኻ ደምካ
ንምሕጸን ኦ ጐይታ ብማርያም ኣዴኻ
ንምሕጸን ኣሎና በቶም ቅዱሳንካ
ኩላትና ክንኣቱ ኣብ ሰማያዊት ቤትካ,

252. ምሕረቱ ንዘልዓለም’ዩ
እግዚአብሔር ምሳና እንተዘይነብር
ምሕረቱ ንዘልዓለም’ዩ /2/ ሃሌ ሉያ
ሰባት ክትንስኡ ኣብ ልዕሌና
ምሕረቱ ንዘልዓለም’ዩ /2/
ኣሕዛብ ብሕይወትና ምወሓጡና
ምሕረቱ ንዘልዓለም’ዩ /2/ ሃሌሉያ
ቀንዲ ቁጥዓኦም ኣብ ልዕሌና
ኣህዛብ ብሕይወትና ምወሓጡና
ምሕረቱ ንዘልዓለም’ዩ /2/ ሃሌሉያ
ምሕረቱ ንዘልዓለም’ዩ /2/ ሃሌሉያ
ሽዑ ማያት ዓለም መጥሓለና
ምሕረቱ ንዘልዓለም’ዩ /2/
ታኼላ ኃጢኣት ደው መበለና
ምሕረቱ ንዘልዓለም’ዩ /2/ ሃሌሉያ
ጋሻ ውሕጅ ምኸደ ሒዙና
ኣብ ርኽሰት ናይ ዓለም ፍጹም ምሰጠምና
ምሕረቱ ንዘልዓለም’ዩ
ከም ዑፍ ካብ መፈንጠራ መለቝና
ምሕረቱ ንዘልዓለም’ዩ /2/
መፈንጠራ ተበትከ ንሕና’ውን ደሓና
ምሕረቱ ንዘልዓለም’ዩ /2/ ሃሌሉያ
ጐይታ እንተዘይነብር ምሳና
ዕድሜና ኣሕጺሮም ብሞት ምቐጽዑና
ምሕረቱ ንዘልዓለም’ዩ
ምሕረቱ ንዘልዓለም’ዩ /2/ ሃሌሉያ
ካብ ኢድ ጸላእትና ዘድሓነና
ምሕረቱ ንዘልዓለም’ዩ /2/
ንምንጫቶ ኣስናኖም ዘይወፈየና
ምሕረቱ ንዘልዓለም’ዩ /2/ ሃሌሉያ
ሕጂ እውን ኤቨን ኤዘር ኢልና
ስሙ ብዕልልታ ንውድስ ኣሎና
ምሕረቱ ንዘልዓለም’ዩ
ረድኤትና ካብ እግዚአብሔር
ድንቂ ግብሩ ፍጹም መስተንክር
ሰማይን ምድርን ዝገበረ
ብኣጻብዑ ዝሰደረ
ኣምላኽ ናይ ምድሪ ናይ ሰማያት
ኣምላኽ ናይ ባሕሪ ናይ ቀላያት
ኣምላኽ ናይ ኵሉ ፍጥረት,

253. ከም ኣባ ሕርያቆስ
ከም ኣባ ሕርያቆስ ልሳን ዓድልኒ
ስምኪ ንኽውድስ ጸጋኺ ሃብኒ
ጎስዐ ልብየ ኢለ ክጅምር ምስጋና
ንውዳሴኺ ክቓኒ በገና
ንውዳሴኺ ድንግል ክቓኒ በገና
ስምኪ ምስ ጸዋዕኩ ኣብ ጊዜ ጸበባይ
ተኻፋሊት ምስጢር ናተይ ናይ ብሕተይ
ንዅሉ ፈጸምኪ ተስፋ ናይ ሕይወተይ
ቃላት ይሓጽረኒ ክገልጾ ብኣፈይ
ኣብ ማእሰርቲ ኃጢኣት ኣብ ዝረኣኽኒ
ንዓይ ንውሉድኪ ኃጢኣት ዝበዝሓኒ
ካብ ሰማይ መጺእኪ ከም ቅጽበት ናይ ዓይኒ
ካብ ኣፍ ጸላኢየይ መንዚዕኪ ኣውጻኽኒ
እቲ ጸላእየይ ብዙሕ ዝፈከረ
ሰንሰለት ሓጢኣተይ ምስተሰባበረ
ሓይሊ ናይ ስምኦን’ውን ምስ ኣናወጾም
ከም ዳታን ኣቤሮን መሬት ወሓጠቶም
ብምንታይ ክገልጾ ነቲ ርህራሄኺ
ኣባይ ዝተፈጸመ ‘ቲ ሓያል ፍቕርኺ
ከም ዘይተሕፍርዮም ነቶም ወገናትኪ
ብዓይነይ ርእየዮ ‘ቲ ፍሉይ ፍቕርኺ
ከመይ ‘ሉ ኮነለይ እዚ ክቡር ዕጫ
ብኣኺ ኣደ ጐይታ ነፍሰይ ተመሪጻ
እንታይ ኣሎ እዩ’ሞ ካብዚ ዝበለጸ
ኣብ ሕቑፎኺ ይነብር ብኣኺ ዝተመርጸ
ንዅሉ ውዕለትኪ ብኣፈይ ክነግር
ከምቶም ኣቦታተይ ብትብዓት ክምስክር
ኣማናዊት ጽዮን ድንግል ማርያም
ልሳን ዓድልኒ ክነግራ ንዓለም,

254. ርህሩህ ሳምራዊ
ልዕሊ ኣእምሮ ፍቕሩ መስተንክር
ዝደለዮ ኵሉ ይገብር
ፍቕርኻ መዓር’ዩ ወለላ
ከም ፈልፋሊ ማይ ንሕይወት የጥልላ
ካብ ምውዳቐይ ኣተንሲኡ ርህሩህ ሳምራዊ
ንድኻመይ ዝደገፈ
ቁስሊ ሕይወተይ ብጸጋኡ ርህሩህ ሳምራዊ
ብምዝናን ዝፈወሰ
ካብ ኢየሩሳሌም ናብ ኢያሪኮ
ክኸይድ ኢለ ምስ ተበገስኩ
ዘይሓሰብክዎ ልበይ ዘይጸንሐ
ኣብ ፍርቂ ጉዕዞ እናሃለኹ
ብድሕረይ መጺኦም ሸፈኑኒ
ብዙሓት ኮይኖም ኣውደቑኒ
ሓይለይ ደኺሙ ምስ ረኣዩ
ኢደይን እግረይን ኣሳሰሩ
ብዕድመ ንእሽቶ ብጉልበት ትሑት
ብሓይሊ ድኹም ስለዝነበርኩ
ኣጨነቑኒ እናፋጠጡ ምሉእ ኣካለይ
ብራዕዲ ተወሓጥኩ
ብኹርማጅ ጌሮም ገረፉኒ
ምሉእ ኣካለይ ኣቑሰሉኒ
ኵሉ ገንዘበይ ኣግደፉኒ
ሞይቱ ኢሎም ከኣ ገደፉኒ
ኣብቲ እዋን እቲ ኣብቲ ጊዜ ሽግር
ጎሮረይ ነቐጸ ስኢነ ሕፍነ ማይ
ብጊዜ ቐትሪ ‘ቲ ብሩህ ገጸይ
ጸልማት ተኸድነ ብሃሩር ጸሓይ
ከብደይ ብጥሜት ተላገበ
እቲ ጽኑዕ ሕቖይ ተሓጎበ
ክልቲኡ ኣእዛነይ ገው በለኒ
ኵሉ ነገር’ውን ጸልመተኒ
ወዲቐ ከለኹ ብእኡ ዝሓልፉ
ገጾም ከዊሎም ጎስዮሙኒ ከዱ
ሓደ ካብኣቶም ክርስቶስ ሳምራዊ
ጥቓይ ቀረበ ምስ ገልገል ኣድጉ
ንቑስለይ ብምርኣይ ደንገጸለይ
ብዘይቲ ጌሩ ደረዘለይ
ብናቱ ጸጋ ተፈወስኩ
ናብ ቤተይ ከኣ ተመለስኩ,

255. ሕማማተ መስቀል
ምንተ ይብል በእንተ ሕማምከ ዘርእየ በዓይኑ
ሕማማተ መስቀል ዘጾርከ ዘሰምዐ በእዝኑ
መድኃኔ ዓለም
ውዕለቱ ክዝክር ንብዓት ይስዕረኒ
ከም እሳት ነበልባል ውሽጠይ የንድደኒ
ጭንቁን መከራኡን ኵሉ ይረኣየኒ
ብቓለይ ክገልጾ ፍጹም ይኸብደኒ
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
መከራ ጸገበ ምእንታና ብቑስሉ ኢና ዝሓወና
ከም ገበነኛ ነቲ ርህሩህ ወደይ
ኣእዳዉን ኣእጋሩን ኣሲሮም ኣብ ቅድመይ
ብዙሕ ገረፍዎ ኣብቲ ኣደባባይ
ኣፉ ኣይከፈተን ምስዚ ብዙሕ ስቓይ
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ብዙሕ ተገርፈ ምእንታና ብቑስሉ ኢና ዝሓወና
ምስዚ ኵሉ ቁስሉ መስቀል ኣሰኪሞም
እናሰሓብዎ ንየማን ንጸጋም
ናብ ቀራንዮ ጎቦ ቀጸሉ ጉዕዞኦም
ደሙ ንኸፍስሱ ክፍጽሙ ምኽሮም
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ደሙ ኣፍሰሰ ምእንታና ብቑስሉ ኢና ዝሓወና
ሰቐሉ ንወደይ ኣብ ማእከል ሸፋቱ
ክዳኑ ገፊፎም ከርእዩ ሕፍረቱ
ጸሓይን ወርሕን ግን ብሓዘን ጸልመቱ
ዕርቃኑ ከይርእዩ ኣዒንቶም ዓመቱ
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ዕርቃኑ ወጸ ምእንታና ብቑስሉ ኢና ዝሓወና
ኣይዝረብን ከቶ ብቓል ኣይንገርን
ስቓዩ ዘርዚረ ሕጂ ኣይውድኦን
ንዅሉ ክገብር እንከለዎ ስልጣን
ኣብ መስቀል ወዓለ ብፍቕሪ ኃጥኣን
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ጎድኑ ተወግአ ምእንታና ብቑስሉ ኢና ዝሓወና
ሞት ዘይግብኦ ሞተ ምእንታኹም
ደምሲሱ’ውን ንሞት ገነት ኣእተወኩም
ስለዚ ዘምሩ ዓልሉ ኩላትኩም
ብሩህ ኮይኑ ኣሎ ተስፋ ናይ ሕይወትኩም
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ምሕረት ለመነ ምእንታና ብቑስሉ ኢና ዝሓወና,

256. ንግሥተ ሰማይ
ገነይኩ ለኪ ኦ ንግሥተ ሰማይ
ለባሲተ ብሩህ ጸሓይ /2/
ከመ ርእሰ ኃምሳ ሣልሳይ /2/
በቅድሜኪ ድንግል ወቅድመ
ወልድኪ ነፍስየ ትዕበይ,


257. እሙን ኢኻ
እሙን ኢኻ ብቓልኪዳንካ
ትርከበሎም ንዝደልዩኻ
ርሑው’ዩ ቤትካ ንዝኵሕኩሑ
ድምጾም ትሰምዖ ንዝጭርሑ /2/
መሓረኒ ጐይታ ኢለ ምስ ጨራሕኩ
ናብኡ ወሰዱኒ ኣብ ቅድሚኡ ቆምኩ
ዕዉራት የዒንተይ ብእኡ ተፈወስኩ
ንብርሃን ዓለም ብኣዒንተይ ረኣኹ
ክዱን ሽቶ ሒዘ ምስ ብዙሕ ርኽሰተይ
ንእግሩ ሓጸብኩ ብብዙሕ ንብዓተይ
ማርያም ኃጥእት ኢሉ ጸዊዑ ንስመይ
ጐይታ ኣተንስኣኒ ሓዲጉ ኃጢአተይ
ንብዙሕ ዘመናት ሓይለይ ደኺሙኒ
ይነብር ነበርኩ ኵሉ ፈንፊኑኒ
በቲ ናቱ ትእዛዝ ናይ ጐይታይ መድኃኒ
ካብ ዓራት ተንሳእኩ ተንስእ ምስ በለኒ
ዘደንቕ’ዩ ግብሩ በሓቂ መስተንክር
ንዝኣመንዎ ንዅሉ ይምሕር
ንዓይ ከንኣናዊት ጠሚቱ ብፍቕሪ
ንጓለይ ኣድሓና ክርስቶስ ፈጣሪ,
258. ዕፀ ሕይወት
መድኃኒት ዕፀ ሕይወት /2/
ዝንቱ ውእቱ መስቀል /2/
መድኃኒቶሙ ለእስራኤል /2/
በኣምሳለ ኣርዌ ብርት ዘገዳም /2/
ዘኣግብኦ ለኣዳም /2/
ገነተ ተድላ ወትፍስሕት /2/
ሓይልነ ወጸወንነ /2/
ለእለ ነኣምን መድኃኒትነ /2/
ያድህኖሙ በመስቀሉ
ይትቤዘዎሙ በመስቀሉ
ለእለ ኣምኑ በኃይሉ /2/,


259. ናይ ምድኃንካ ጥበብ
ናይ ምድሓንካ ጥበብ ርእያ እያ’ሞ ዓይነይ /2/
ከመስግን’የ ጌና /2/ ምሉእ ዘመነይ
ጥበብ ናይ ዓለም ናይ ምድሓንካ ጥበብ
ኵሉ ሰሓበኒ >> >>
ሰይጣን ልበይ ኣትዩ >> >>
ምስ ኣሰነፈኒ >> >>
ቤትካ’ውን ገዲፈ ከም ናይ ዴማስ ከድኩ
ናብ ባሕሪ እዛ ዓለም ድሕሪት ተመለስኩ
ኣብኣ ምስ ኣተኹ ናይ ምድሓንካ ጥበብ
ኣብ ባሕሪ እዛ ዓለም >> >>
ንኹላ ዞርኩዋ >> >>
ንድሕሪት ንቕድም >> >>
ሽዑ ተታሓዝኩ ብታኼላ ኃጢኣት
ምውጽኡ ሰኢነ ጀመርኩ’ውን ንብዓት
ፈተውተይ ኩላቶም ናይ ምድሓንካ ጥበብ
ኣብ ቅድመይ ደው በሉ >> >>
ኣብ ክንዲ ሓገዞም >> >>
ብኣይ ከሽካዕልሉ >> >>
መኣዲ ተኸሉ ሕሜት’ውን ኣብ ቅድመይ
ብዓለባ ሕሜት ገነዙ ንነፍሰይ
ካብ ዓዘቕቲ ኃጢኣት ናይ ምድሓንካ ጥበብ
ወድ ሰብ መሲልካ >> >>
ጐይታይ ኣውጻእካኒ >> >>
ብናይ ምሕረት ኢድካ >> >>
ናይ ምድሓንካ ጥበብ ርእያ እያ’ሞ ዓይነይ
ከመስግን’የ ጌና ንምሉእ ዘመነይ
ካባይ ካብ ረሓቐ ናይ ምድሓንካ ጥበብ
ኵሉ ግብሪ ጸልማት >> >>
ብርሃን ካብ ለበስኩ >> >>
ነጺሀ ካብ ኃጢኣት >> >>
ዓለም ምስ ፍትወታ ደጊም ኣይምነን’የ
ካብኣ’ኳ ዝበልጽ ንዓኻ ሒዘ’የ,


260. ዘልዳ ንጉሥ
ከመ ደመና ክረምት ምሉእ ሃይማኖትከ /2/
ቅዱስ ጊዮርጊስ ዘልዳ ንጉሥ /2/
ውስተ ኵሉ ምድር ተሰምዐ ዜናከ
ቅዱስ ጊዮርጊስ ዘልዳ ንጉሥ /2/
ወውስተ ፀሐይ ሴመ ጽላሎትከ
ቅዱስ ጊዮርጊስ ዘልዳ ንጉሥ /2/;

261. ምረጹ
ምረጹ ንመን ከምተገልግሉ
ወስኑ ምስ መን ከም እትነብሩ
ኣነን ቤተይን ንእግዚአብሔር ከነገልግል
መሪጸ ኣለኹ ኣብ ቤትኤል ክነብር
ጨካን ንጉሥ ፈርኦን ልቡ ምስ ኣትረረ
ኣብ ልዕሌና’ውን ግፍዒ ምስ መረረ
ሓይልና ደኺሙ ከለና ኣብ ባርነት
ታሪኽና ለዊጡ ሂቡና ናጽነት
ብካህናተ ሰማይ ወትሩ ንዝምስገን
ሰባት ካብ መከራ ካብ ሞት ንዘድሕን
ነግዝእ ነፍስና ነገልግል ኣብ ቤቱ
ጸጋኡ ክህበና በቲ ረድኤቱ ጐይታ ብምሕረቱ
ኣብቲ ምድረበዳ ገለ’ውን ዘይብሉ
ንበልዖ ስኢንና ጭንቂ ከንጸላሉ
ግን ኣይሓደገናን ምስ ኵሉ ሽግርና
ሕይወት ዘሪኡልና እናመገበ መና
ከመይ ኢልካ ይርሳዕ ናይ ኣምላኽና ግብሪ
ምሕረቱን ለውሃቱን እቲ ናቱ ፍቕሪ
ንውዕለታት ጐይታ ዝዳረግ ውሬታ
እኳ ተዘይብልና ነቕርብ ምስጋና ንዘምር ብዓውታ
ክብደት ናይቲ ሽግር ሕጂ እንክዝከር
ብዓቕሚ ወድሰብ ፍጹም ዘይጽወር
ግን ኵሉ ሓሊፉ ኣምላኽና ረድኣና
ከንኣን ኣእተወና ርስቲ ኣቦታትና
ድንቂ’ዩ መስደምም ስራሕ እግዚአብሔር
ንትብዓት ኣስኒቑ ዘራግፍ ከቢድ ጾር
ሰላም ዝመልኦ ክኸውን ሕይወትና
ንደይብ ናብ ቤትኤል ናብ ቤት እግዚአብሔር ክሃድእ መንፈስና,

262. እመ ብርሃን
እመ ብርሃን ምርሕኒ መገዲ ቅድስና
ንኽተግህ ነፍሰይ ወትሩ ንምስጋና
ስፍራ ቅዱሳን ክኸውን እቲ ናተይ ርስተይ
ካብ ጎደና ኣበሳ ኣውጽእያ ነፍሰይ
ዕላማ ናይ ምፍጣረይ ነይሩ ንኸመስግን
ብናይ ጽድቂ ጎደና ንክመላለስ’ውን
ኣይከኣለትን ስጋይ ክትእዘዝ ንነፍሰይ
ሕጂስ በርቲዑኒ’ሎ ናይ ኃጢአት ስቓይ
ጐይታይ ስለይ ምስቃሉ ብዕላማ ነይሩ
ሰላም ንኽህበኒ ጸላኢ ኣሲሩ
ውዕለት ስቕለት ቀራንዮ ከይሃስስ ካብ ልበይ
ስለይ ቁሚ ድንግለይ ክዓቢ ልቦናይ
ትእዛዛቱ እንከሎ ኣብ ውሽጢ ሕሊናይ
ትግሃተይ ተጸሪጉ ይሰዓር ብስጋይ
ምረት ሲኦል ክሓስብ እንተዝኽእል ንካልኢት
ምዓረፈ’ዶ ስጋይ ካብዚ ክፉእ ትምኒት
የለን ከማኺ ማርያም ጭንቀይ ዘካፍሎ
ዝኽርኺ በረኸት’ዩ ሰላም ንኣእምሮ
ተስፋ ጉዕዞ ሕይወተይ ድንግል ተለመኒ
ስምኪ ጥዑም መዓዛ ስንቂ ይኹነኒ,

263. ኤፍታሕ ኢልካኒ
ኤፍታሕ ኢልካኒ ኣምላኽ መን ይዓጽወኒ
ኤፍታሕ ኢልካኒ ጐይታይ መን ይኣስረኒ
ንስኻ ትምሕረኒ ንስኻ ይቕረ ትብለኒ
ንስኻ ትረድኣኒ ባዕልኻ ትድግፈኒ
ኣብ መገዲ ኢያሪኮ ዘይገደፍካኒ
ዑረት ልበይ ርኢኻ ዝረዳእካኒ
ኤልሻዳይ ጐይታ ንዓይ ኤፍታሕ ኢልካኒ
ብርሃን ቅድስናኻ ቤትካ ኣርእዩኒ
ቁመተይ ሓጺሩኒ ኣብ ሳግላ ኮይነ
ነቲ ግሩም መልክዕኻ ምርኣይ ስኢነ
ድሌተይ ፈሊጥካዮ ቤተይ ኣቲኻ
ባሪኽዋ ንቤተይ ቅዱስ መንፈስካ
ሰኸመይ ተሰኪምካ ቅንዕ ከይበልካ
ክሳብ ቀራንዮ ጐይታ ኃጢኣተይ ጼርካ
ምእንታይ ተገሪፍካ በጃይ ዝሞትካ
ከም ግብረይ ከይፈረድካ ሰላመይ ኣዊጅካ
ድኹም ኃጥእ’ዩ ኢልካ ዘይነዓቕካኒ
ብናይ ምሕረት ዓይንኻ ዝጠመትካኒ
ብምንታ’የ ዝመልሶ ናትካ ውሬታ
ልበይ ሓጎስ መሊኡ ልሳነይ ዕልልታ,

264. እቲ ንምክሖ
እቲ ንምክሖ ብእግዚአብሔር ይኹን ብኃይሉ ንመካሕ
ንኽንድሕን’ውን ኣብ ኢየሩሳሌም ኣብ መቕደሱ ንጽናሕ
ናብ ቤትና ክኣቱ ይዅሕኩሕ እዩ ዘሎ ንሰምዕ እንተለና
ናይ ልብና ማዕጾ ሕጂ ንኽፈተሉ ክነብር ምሳና
ፍጻሜ ሓሳብና ምስጢር ናይ ዓወትና
ስራሕ ኣምላኽና’ዩ ኣይኮነን ካባና
እሞ ኣይንመካሕ ኣብ ሓይልና ኣይንእመን
ስለ ሰናይ ግብሩ ንዑዑ ነመስግን /2/
ሓላፊት ሕይወትና ናትና ትመስለና
ዋናኣ ይደልያ’ሎ ነረክቦ ኢና
እፎይታ ክትረክብ ናብኡ ነማዕቁባ
ሓደ ኢልና ንህነጻ ብቓሉ ንንደቃ /2/
ልዕሊ’ቲ ንሓስቦ ዘፍቀረና ጐይታ
ንጾርና ዝጾረ ክሳብ ጎልጎታ
ሕጂ’ውን እንተኾነ ከራገፍ ሸኸምና
ድሉው እዩ ዘሎ ክሓድግ ኃጢኣትና /2/
ንክርስቶስ ዝገብሮ ምንጪ ናይ ትምክሕቱ
ብትሕትና ይስዕሮ ንውዲት ጸላእቱ
ብሰላም ይንደቕ መንፈሱ ይረግእ
ንጭንቀት’ዛ ዓለም ሓግሒጉ የውጽእ /2/,

265. ማርያም ንበል
ዓይኒ ማይ ገነት ኢኺ ድንግል
ተኽሊ ሕይወተይ ንዘጥልል
መትንታት ልበይ ተመጊቡ
እስትንፋስ ድኅነት ተዋሂቡ
ተቐቢለየ በረኸት ጽጌኺ
ማርያም ኢለ ንኽውድሰኪ
መድኃኒተ ናሆም ንቑስለይ ፈዋሲት
ዒላ ቅድስና ጽድቂ ኣፈልፋሊት
ውቅያኖስ ኃጢኣት ዝሰግረላ መርከብ
ብኣኺ እበጽሖ ዘዕርፈሉ ወደብ
ዕቤት ክብራ ንመስክር ስቕ ኣይንበል ንዘምር ዕልል ንበል
መሰንቆና ቃኒና ከበሮና ኣልዒልና ማርያም ንበል
ራእየ ሕዝቅኤል ዘይትርሖ ማዕጾ
ንድንግልናኺ ብምንታይ ክገልጾ
ብራና ፍሒቖም ድርሳናት ክደርሱ
ምሳሌ ስኢኖም ኣበዉ ክውድሱ
ዕቤት ክብራ ንመስክር ስቕ ኣይንበል ንዘምር ዕልል ንበል
መሰንቆና ቃኒና ከበሮና ኣልዒልና ማርያም ንበል
ፍጹም ኣይጠምይን’የ ስምኪ ኮይኑ ስንቀይ
ከቶ ኣይደክምን ኪዳንኪ’ዩ ሓይለይ
እኔኹ ኣብ ቅድሜኺ ሃሴት ተመሊኤ
ክዝምር ከም ዳዊት መሰንቆይ ኣልዒለ
ዕቤት ክብራ ንመስክር ስቕ ኣይንበል ንዘምር ዕልል ንበል
መሰንቆና ቃኒና ከበሮና ኣልዒልና ማርያም ንበል,

266. ማዕተበይ ከይበትኽ
ማዕተበይ ከይበትኽ ከይርሕቕ ካብ ቤትካ
መስቀልካ ከይጸልእ ከይርስዕ ውዕለትካ
ኣሰርካ ክስዕብ መድኃኔ ዓለም
ጸጋኻ ኣብዝኃለይ ፍቓድካ ከቐድም
ዓስቢ ኣበሳይ ንጻዕሪ ዘሪኡ
ምጥሓስ ትእዛዝካ ንጽልኢ ተኺሉ
ርኅራኄኻ ግን ፆረይ ኣፂሩካ
ብዕሩቕ ዝባን ኣብ ዕፀ መስቀል ውዒልካ
ወርቅን ብሩርን ኣይዓደጋን ነፍሰይ
ብኽቡር ዑንቂ ኣይተመዝነን ዋጋይ
ደምካ’ዩ ነይሩ በጃይ ዝፈሰሰ
ገመድ ማእሰርተይ ብትሕትና ዝበተኸ
ብረቂቕ ምሥጢር ብዘገርም ክእለት
ሲኦል ዘሚትካ ስዒርካ ኃይሊ ሞት
ዲያብሎስ ግን ኃዘን ተገዚሙ
ካብ ምሥጢር ፍጥረት ምሥጢረ ድኅነት ረዚኑ
መን ይልክዖ ነዚ ኵሉ ክብሪ
መንከ ይመዝኖ እዚ ዓይነት ፍቕሪ
ክሳዕ ክንድዚ በዳሊኻ ምፍቃር
ክቡር ሕይወትካ በጃ ሓንቲ በጊዕ ምኽፋል,

267. ርውየት ጽምኣት ነፍሰይ
ሰላም ለሥእልኪ ወለሥእለ ወልድኪ ዘሰዓሞ
ዮሐንስ ርኄ ዮሐንስ ቀናንሞ
ለዝ ወልድኪ መሐሪ ኅሩመ በቀል ወተቀይሞ
ማርያም ሀብኒ በእዴኪ እንዘ ትጼውዒ ስሞ
ሥጋሁ ቅዱስ ወክቡረ ደሞ (መልክዐ ሥዕል)
ርውየት ጽምኣት ነፍሰይ ብክቡር ደሙ
ጽጋብ ጥሜት ነፍሰይ ብቅዱስ ሥጋኡ
ክኾነለይ ዘልዓለም ድንግል ማርያም
ስምዕኒ ጸሎተይ ኣደ ኣዶናይ ምንጪ ናይ ሰላም
ሓሳብ እግዚአብሔር ካብ ውሽጠይ በኒኑ
ቍንጅናይ ምቁማት መውዓልየይ ኮይኑ
ግብሪ ጽድቂ ምግባር ምኽኣሉ ስኢነ
ኣኽእልኒ ድንግል ክመጽእ መኒነ
ዕድመ ንእስነተይ ሓሳብ ኣብዚኁለይ
ዕድላት ከናዲ ገፊሑ ጠመተይ
ባሪኽኪ ቀዲስኪ ኣብጽሕኒ ናብኡ
ዘልዓለም ክነብር ኮይነ ኣብ ሕቑፎኡ
በርቲዑኒ እብል ሥራሕ ናይ ውሻጠ
ሓሳብ ሥጋ ኮይኑ ናይ ናብራይ ጠመተ
ምኽንያት ይኾነኒ ክርሕቕ ካብ ቤቱ
መሳልል ኩንኒ ክወርስ መንግሥቱ
ጥቕመይ ንኸዕቢ ዘይፃዕረይ ክበልዕ
ሥራሕ’ዩ እናበልኩ ንገንዘብ ከምልኽ
ነፍሰይ ወፂዐያ ሥጋይ ክከናኸን
ደግፍኒ ማርያም ጽባሕ ንኸይኃዝን,

268. ኣይንወጽእን ካባኺ
ኣይንወፅእን ካባኺ ኢየሩሳሌም ከመይ ኢልና ክንክእሎ
ምሥጢረ ድኅነትና ሓቀኛ ኣምልኾ ኣባኺ እንድዩ ዘሎ
ብዘመን ዘይብጻሕ ዝረቐቐ ፍልጠት
ብዕድመ ዘይርከብ ማኃደረ ጥበባት
ሰሚዕክዮ ንስኺ ብዕፅው ገዛ
ኣልፋ ወኦ ኣምላኽ ንዘውረዶ ጸጋ
እቲ ቅዱስ መንፈስ ንልሳን ዝቓኒ
ምስጋና መሊኡ ብምልኣት ዝዓዪ
ኣባኺ ወሪዱ ማዕጾ ከይተራሕወ
ብተኣምራቱ ኣይሁድ ዘደንጸወ
ቀያሲ ህንፃኺ ሕሊና እግዚአብሔር
ሠረት ህላዌኺ ቅድሚ ምፍጣር ዓለም
ዕፅብት ህያብና ኣትሮንስ ቃል ሓቂ
መሣልል ሎዛ ንመገዲ ጽድቂ
ምንጪ ርቱዕ ወንጌል መኣዛ ቅዳሴ
ዓንዲ ቅኑዕ እምነት መቐረት ህላዌ
ኣባኺ ምጽናሕ’ዩ እንኮ ኣማራጺ
ብኣኺ ንወርስ ሰማያዊ ርስቲ
ቀያሲ ህንፃኺ . . . ,

269. ንድንግል ክውድስ
ንድንግል ክውድስ ስማ ደጋጊመ
ብዘመናት ፍጹም ዘይውሰን ብዕድመ
ደጋጊሙ ይሕጎስ ልበይ ከመስግና
ክዝምረላ’የ ጽባሕ ከሎ ጌና
ሓይሊ ልዑል ኣምላኽ ዘጽለለ ኣብ ልዕሌኣ
ቅድስቲ ድንግል’ያ ርኅሩኅ ዝባህሪኣ
ከዋኽብቲ ሰማይ ኩኑ ቃል ምስጋና
ነፍሰይ ከይትትክዝ እትብሎ ስኢና /2/
ኣትን ኣዕዋፍ ሰማይ ዘይማለይ ዜማ
ዘመነይ ከሕልፎ እናወደስኩ ስማ
ካብ ሥጋኣ ሥጋ ካብ ነፍሳ’ውን ነፍሲ
ዝወሰደ ኣምላኽ ኮይኑልና’ዩ ፈውሲ/2/
ማዕበል ባሕሪ ሃርህር ከም ድምፂ በገና
መጺኣ ናብ ቤተይ ብተምሳል ደመና
ንፋሳት’ዛ ምድሪ ንፍሑለይ እምብልታ
ክውድስ ንማርያም ኣሰንየ ዕልልታ /2/
ድኅነት ወዲ ኣዳም ባህታኡ መንፈሳ
መሣልል ሕይወት’ያ ኣምላኽ ዝቐደሳ
ኣግራብ ስየ ጽሕዲ ኃዙለይ ጸናጽል
ህያብ ፍቕሪ ኣሎኒ ዝብርከት ንድንግል /2/,

270. መንገድና ነቕንዕ
ድበት ከይደፍኖ ዓይኒ ማይ ልብና
እሾኽ ከየብቁል ቃድራ ሓሳባትና
መገድና ነቕንዕ ብሃይማኖት ግብሪ
ሕማቕ ፍረ የለን ኣብ ጽቡቕ ተኽሊ ዝፈሪ
ጽባቐ የብሉን ጣዕሚ ናይ ሥጋና
እሙናን ምዃን’ዩ ዝያዳ መልክዕና
ፍቓድ ዓለም ምምላእ ደረት ዕርበት’ዩ
ኦርቶዶክስ ምኃዝ ግና መገዲ ሕይወት’ዩ
ዕርፊ ምንፍቕና ነግሒ ካብ ጀመረ
ብጸሎት ንጸመድ ንበሎ ኤሎሄ
ሓጎስ ክኾነልና ምህርቲ ቀውዕና
ትኽ ዝበለ መገዲ ንግበረሉ ንኣእጋርና
ምንጪ ንሕተተሎም ዝነፍሱ ንፋሳት
ጽድቂ ከይመስለና እንተለዘበ ቃላት
ብሽብጢ ንስሓ ልቢ ከይተሓፅበ
ኣእጋርና ኣይስጕምን መገዲ እንተ ረኸበ
ደመና ኣይሠፍሮን እቲ ናይ ሓጋይ ሰማይ
ጸጋ ኣይወርዶን ንበሃሊ ንዓይ
ጎንና ነስተብህል ከብዲ’ቶም ስኡናን
ኣፍ ደገ መንግሥቱ’ዩ ምርኅራኅ ንፍጡራን,

271. ቃላት ሕፃን
ከይልምን ከም ሰበይ ናባኺ ኣንቃዕሪረ ከምቲ ትደልዮ
ከይውሕደኪ እፈርሕ ቃላት ሕፃን ኮይኑ ብስለት ዘይቃነዮ
ድንግል ማርያም ኣደይ ኩንኒ ጽላለይ ነፍሰይ ተዕርፈላ
ዜማ ናይ ምንባረይ ምኽንያት ድኅነትና ርግኣት ዝረኽበላ
ጌና’የ ልምልምቲ ሻኻ ተኽሊ ለሰ
ሕዝእኒ ንፍቕሪ ግብኣት ከይነፈሰ
ጽላል እንከለኺ ኣይሰግርን’የ ማዕዶ
ጽላል እኳ ዚበሃግ ገረብ ዝእንግዶ/2/
እንዳእቲ ህድኣተይ ከይብትኖ መዓት
ስርናይ ከየርኅቕ ካብ ናይ ቤተይ ቅርዓት
ከየሕለምልም ልበይ ጸላም ከይወርሶ
እኔኹ ኣብ ቅድሜኺ ንብዓተይ አፍስሶ/2/
እንታይ ከይከስበሉ ንዓለም ጽላላ
ስለይ ዘይትሽገር ጨካን እንድኣላ
ዝሃድመላ ጸግዐይ ገዳም ናይ ሕይወተይ
በረኸት ቀራንዮ ጽዮን ማርያም ኣደይ/2/
ምስማዕሲ ይሰምዕ’የ ፍቕርኺ ክዝንቶ
ሕፃን እንዶሞ ኮይነ ክንደይ ከይግምቶ
ንገርኒ ኵሉ ነፍሰይ እትደልዮ
ነዚ ባዶ ልበይ ጸጋኺ ምልእዮ/2/,

272. ንከተሎም
“ ጻድቅሰ ከመ በቀልት ይፈሪ
ወይበዝኅ ከመ ዘግባ ዘሊባኖስ
ትኩላን እሙንቱ ውስተ ቤተ እግዚአብሔር ”
ከም ከዋኽብቲ ሰማይ ኮይኑ እቲ ምብዛሖም
ከም ብርሃን ፀሓይ ደሚቑ እምነቶም
ጽሕዲ ሊባኖስ ብዙኅ በረኸቶም
ቅዱሳን ጻድቃን ብእግዚአብሔር ከቢሮም
ዛርዩ ኣይነጽፍን ድርሳን ሰብ ንኽብሩ
ቀለም’ውን ኣይኣኽሎን ኵሉ ገድልታቱ
ብርሃን ምድረ ኣግኣዚት ናይ ጳጳሳት ግርማ
ተርጓሜ መጻሕፍት መጥምቀ ምእመናን አቡነ ሰላማ
ናይ ሃይማኖት በትሪ ኣብ ኢዱ ጨቢጡ
ሰጊርዎ ባሕሪ ምንጻፍ ተተርጊጹ
ግብጺ ምስ ኣርመንያ ይንገራ ዕዮኡ
መምህር ኵሉ ዓለም ኣባ ኤዎስጣቴዎስ ፍሉይ’ዩ ጸጋኡ
መስቀሉ ኣልዒሉ እምነት ተቐኒቱ
ኣባ ተክለ ሃይማኖት ጀሚሩ ስብከቱ
ፍጹም ከይኃፈረ ቃል ኣምላኽ መስኪሩ
እነሆ ንዘልዓለም /2/ ኣብ ምድሪ ብርሃኑ
ንዓለም መኒኖም ጣዕማ ምስ ንብረታ
ፍቕሩ ስሒብዎም ቀሪቦም ናብ ጐይታ
ኣብ ገነት ኣለዉ ብርሃን ተወንዚፎም
ፍጹም ኣኽቢርዎም /2/ ጐይታ መድኃኔ ዓለም
ንከተሎም እግሪ እግሮም ኣሰር ቅዱሳን
ንከተሎም ከምኦም ንምዃን
ዝኃለፉ ስለ ሃይማኖት
ንጽናዕ ንትባዕ ኣብ ኦርቶዶክስ እምነት
ንጽናዕ ንትባዕ ኣብ ተዋሐዶ እምነት,

273. እንሀት እታ እምባ
እንሀት እታ እምባ ጎልጎል ዓለም ምስወዳእካ
ብርሃን በሪህዋ ኣሎ ናይ ሕይወትና ተስፋ
ብቅኑዕ መንፈስ ንጉየ ብሕብረት
ግልጽ ንድሕሪት ኣይህብን ሕይወት
ሓሳብ ናይ ሥጋና ሞት እዩ ፍሪኡ
ሓጎስ ናይ’ዛ ዓለም ንፋስ’ዩ ዕድሜኡ
ንጠምት ቅድሜና ንርአ ናብቲ ጎቦ
ኣፍደገ ምሕረት’ዩ ንዑ ንደይቦ
ኣብ ብዘሎ ጎልጎል ደው ኣይንበል
ኣብ ትምኒታት ጣዕሚ ስጋና
ኣብ ብዘሎ ጎልጎል ደው ኣይንበል
ኣብ መጻወድያ ጸላኢና
ኣብ ብዘሎ ጎልጎል ደው ኣይንበል
ንጥፍኣት ኣሕሊፉ ከይህበና
ሰሌዳ ልብና ጻዕዳ’ዩ ፍጥረቱ
ኣይንልከዮ ጸሊም ከይድወን ትርኢቱ
ንቕበሎ ንፍለጥ ንምረጸሉ ሕብሪ
ቅብኣታት ሰዶም ኣይርከቦን ክብሪ
ንድሕሪት ገጽና ግልጽ ኣይንበል
ንሰበይቲ ሎጥ ከይንመስል
ንድሕሪት ገጽና ግልጽ ኣይንበል
ንሓጢኣትና ኣይንናፍቕ
ንድሕሪት ገጽና ግልጽ ኣይንበል
ዓንዲ ጨው ብምዃን ከይንጠፍእ
ረኺብና ኣሎና ሞገስ ናይቲ ልዑል
ፈትዩ’ሎ ብምሕረት ኣእጋርና ክስጉም
ንጉየ ደው ኣይንበል ንእቶ ናብ ማሕደሩ
ብሕብረት ነምልኮ ክንከብር ብኽብሩ
ናብታ ቅድስቲ እምባኡ ንህደም
ካብ ድቕድቕ ጸልማት እዛ ዓለም
ናብታ ቅድስቲ እምባኡ ንህደም
ኣብኣ’ሎ ዘየቋርጽ ብርሃን
ናብታ ቅድስቲ እምባኡ ንህደም
ኣብኣ እያ ዘላ ጸሓይ ብዙሓን
ንርእስና ነድሕን ካብ ጥፍኣት ናይ ሰዶም
ምስሉ ተሪር መሬት ካብ ዓዘቕቲ ዓለም
ኣብኡ ከይንጥሕል ምውጻእ ከይንስእን
ኣእዳው ጐይታ ንሓዝ ምእንቲ ክንድሕን;

274. ናይ ከንፈረይ ፍረ
ናይ ከንፈረይ ፍረ ብጥዑም ዝማሬ
ክዝምር ንጐይታ በገናይ ኣልዒለ
ክውድስ ንስሙ ውዕለቱ ዘኪረ
ቃላት ይሓጽረኒ እምበር ኣይደክምን ኣነ
መስክሪ ጌርጌሴኖን ዝረኣኽዮ ውዕለት
ምሓዝ ክስእኑኒ ሰባት ብሰንሰለት
ሌጌዎን ገሲጽካ ጐይታይ ፈዊስካኒ
ክነግር ግብርኻ ቤተይ ልኢኽካኒ

ከም ምዉት ተደርብየ ኣካላይ ቆሲሉ
ደንጋጺ ስኢነ ዝወስደኒ ኣልዒሉ
ሕያዋይ ሳምራዊ ሽግረይ ጼርካዮ
ዘይንገር ውዕለትካ ፍቕርኻ ርኤዮ
ኣደ ከምዘይብሉ ህፃን ኣይትሕደገኒ
ዘመድ ከምዘይብሉ ጓና ኣይትግበረኒ
ከም ፍቑር ወድኻ ኣለኹ በለኒ
ኣብ ኵሉ መንገደይ ባዕልኻ ምርሓኒ
ተስፋ ምድሓን እምበር ክፉእ ዘይርከቦ
ርውየቱ ድኅነትና ፍቕርና ዝስሕቦ
ንዑ ከተዕርፉ ጾር ዝኸበደኩም
ይድንግጽ’ዩ እግዚአብሔር ይርኢ ድኻምኩም,

275. ኣፍደገ ሰማይ
ኣፍደገ ሰማይ መሳልል ያዕቆብ
ተስፋ ዝኾንኪ ነቲ ቀዳማይ ሰብ
መድኅን ወሪዱ ብኣኺ ናብ ዓለም
ኣደ ክርስቶስ ክብሪ ኣለኪ ማርያም
ኣኽሊል ትምክሕትና ናይ ዓሌትና ክብሪ
ኣብ ከርስኺ ጼርኪ ንዅሉ ጸዋሪ
ደመና ኩንልና ክዘንመና ምሕረት
ናይ ሓደራ ኣዴና ሓፍቶም ንመላእክት
ጽልኢ ኣብቂዑ’ዩ መንደቑ ፈሪሱ
ብፍረ ማህጸንኪ ዘመን ተሓዲሱ
ውዳሴኺ ኣለና ዝፍልፍል ካብ ልቢ
የለን ካብ ፍጥረታት ካባኺ ዝዓቢ
ሽግርና ክውገድ ንኽባረኽ ቤትና
ንዒ /2/ ንበል ከምቶም ኣቦታትና
ክኸውን’ውን ሎሚ ከምቲ ናይ ቀደም
ሃልዊ ምሳና ዝነበርኪ ምስኦም
እምነትና ኣጽኒዕና መብራህትና ኣብሪህና
ክንቅበሎ ኣብ ሰማይ ንልዑል ኣምላኽና
ዘይትና ከይጎድል ጽድቂ ከይሰኣን
ብናይ ኪዳንኪ ቃል ጸጋኡ ንለምን ,


276. እስመ ኣልብነ ረዳኤ
እስመ ኣልብነ ረዳኤ በጊዜ ምንዳቤ ወኃዘን
እስመ ዘእንበሌከ ባዕደ ኢነኣምር /2/ ,

277. ኣጆኻ ኢልካኒ
ኣጆኻ ኢልካኒ ምርኩሰይ ኮይንካ
ኦ ርህሩህ ኣምላኸይ
ጸልማተይ ቀንጢጥካ ብርሃን ለጊስካለይ
ደንጊጽካላ ኢኻ’ሞ ተዕብየካ ነፍሰይ
ሓጢኣተይ በዚሑ ከም ግምቢ ሰናኦር ኣዝዩ በሪኹ
ብሰንኪ ዕሽነተይ ኣብ ስቓይ ወደቕኩ
ቃላትካ ሂብካኒ ተስፋ ድኅነት ዘጸናንዓኒ
ሓጢኣተይ ኣርሒቕካ ውሽጠይ ሓዲስካኒ
ጥፍኣተይ ዘይደሊ ርህሩህ እዩ ልብኻ
ኣምላኸይ ተመስገን ብዙሕ’ዩ ውዕለትካ /2/
ሕሰም ናብራ ዓለም ኣእምሮይ ብሒቱ ካባኻ ክፍለ
ረሲዐ ንዓኻ ኣብ ኃጢአት ጥሔለ
ምረት ውሽጢ ልበይ ፈውሲ ሂብካ ንዓይ ዝረዳእካ
ኣምላኽ ኵሉ ምሕረት ምስጋና ይኹንካ
ዋልታ ናይ ምድሓነይ መቐረት ሕይወተይ
ክበረለይ ጐይታ መጸናንዕየይ /2/
እጆኻ ንዓለም ስዒረያ እየ ጎይታየይ ኢልካኒ
ጎደሎይ መሊእካ ኣበራቲዕካኒ
ነፍሰይ ኣምሊጣ’ያ ምስተበትከ መፈንጠራ ስሕተት
ብፍቕርኻ ኣምላኸይ በቲ ናትካ ምሕረት
ከምጥዑም መኣዛ ናብ ኵሉ ዝበጽሕ
እግዚአብሔር ፍቕርኻ ናብ ሕይወት ይመርሕ /2/
ዋላ እጥመ እጽማእ ዝኽደኖ እስኣን ይዕረቕ’ውን ዝባነይ
ካልእ ኣይደልን’የ እንተለኻ ምሳይ
መሊኡ ዝተርፍ ዘንጅርብብ’ዩ ጽዋእ ናይ ፍቕርኻ
ሓልዮት ኵሉ ፍጡር ትፍጽም ምዃንካ
ኣብ ምድሪ ዝደልዮ የለን ብዘይካኻ
ኣብ ሰማይ ምርካበይ ጐይታየ ንዓኻ /2/ ,


278. ዘርግሕ ክንፍኻ
“ ሰላም ለሕሊናከ ዘየኣምር የብቦ
መሌሊተ ስጋሰ ኵሉ በባኅርይከ ዘኣልቦ
መልኣከ ኣድኃኖ ገብርኤል ኣውጽኣኒ እምተመንድቦ
ኣመ ነፍሓ በላዕሌየ እሳተ መቅሰፍት ላህቦ
ኪያየ ጸልል በኣክናፍ ዘገቦ “
ዘርግሕ ክንፍኻ ኣብ ልዕሌና
ጓስየና ኢኻ ብበትሪ መስቀልካ
መታን ከይንወድቕ ብፈተና
ቅዱስ ገብርኤል ረዳኢ ኩነና
እቲ ሓያል ኣምላኽ ኵሉ ዝከኣሎ
ኣብ ጊዜ ፈተናይ ጸቢቡኒ ከሎ
ካብቶም ልኡኻቱ ንምሕረት ዝወርዱ
ገብርኤል ልኢኹ ጸላእተይ ኣርዒዱ
ከየንደልህጽ እግረይ ገብርኤል
ንኸይሓዝን ልበይ >> >>
ኣብ ጊዜ ፈተናይ >> >>
ዘወትር ሃሉ ምሳይ >> >>
ተስፋይ ንኸይቅህም ረዳኢ ስኢነ
ሰላመይ ከይዝረግ ጋብላ ጭንቀት ኮይነ
ስምካ ገብርኤል’ዩ ትርጉሙ ስም ኣምላኽ
ኣብ ዙርያይ ተረኸብ ዜና ምድሓን ስበኽ
ንድንግል ማርያም ገብርኤል
ከምቲ ዘብሰርካያ >> >>
ሰላም እናሰበኽካ >> >>
ነፍሰይ ኣህድኣያ >> >>
ሊቀ መላእክት ኣብ ቅድሚት መንበርካ
ስም መንክር ኣምላኽና ተሰምዩ ኣብ ልዕሌኻ
ኣዕርግ ንጸሎትና ምሕረት ክወርደና
ንማሕበርና ሓሉ ክንፊ ዘርግሓልና
ስምካ ንዝጽውዕ ገብርኤል
ዝኽርኻ ዝገብር >> >>
ቤትካ ንዝበጽሕ >> >>
ኣብ ኣምላኽካ ዘክር >> >> ,


279. ኣብ ቤትካ ምንባር
ኣብ ቤትካ ምንባር ይሕሸና
ቅዱስ መቕደስካ እናሓሎና
ሳህልኻ ጐይታ ክንጽበ ኢና
ብዘይካኻ’ሞ መን ኣሎና
መና ሰማያት መጊቡና’ዩ
ከውሒ ጨዲዱ ማይ ሂቡና’ዩ
ስለቲ መልክዕ ሰናይ ግብሩ
ኣብ ቤቱ ንንበር ንሓዋሩ
ንዑ ብኣምላኽ ደስ ይበለና
ዘይጸባጸብ በደል ኃጢኣትና
ንኹራ ደንጓይ ርሕሩሕ’ዩ ፍጹም
ስሙ ይመስገን ኣብ ላዕሊ ኣርያም
መከራ ስቓይ እንተበዝሓና
ኣብ ቤትካ ጐይታ ክንእከብ ኢና
ንቕዱስ ስምካ ክንውድስ ኢና
ስለዝኾነ ስንቂ ሕይወትና
ንጉሥ ነገስታት ልዑል ፈጣሪ
ጥዑም ዜማታት ልብና ይዛሪ
ዕልል ንብለልካ ኣብ ሰማይ ምድሪ
ኣምላኽ ኣማልኽት ክበር ብኽብሪ,

280. ምስጋና ኣሎኒ
ምስጋና ኣሎኒ ብዙሕ ውዳሴ
ንውዕለት ክብሩ ዕልል ክብል እየ
ከለይ ፈቲሑ ሓጎስ ጌሩለይ
ክኽልክል እየ ስቕ ከይብል ኣፈይ
ዘኽታም ክኸውን ኣይሓደገንን
ሓብሒቡኒ’ዩ ከም ኣቦን ኣደን
ጽቡቕ ጌሩለይ ከየስተማስል
የማነይ ኮይኑ መታን ክሕይል


ኣብቲ በረኻ ማይ ዘይርከቦ
ደኺሙ ሓይለይ ስኢነ ሓቦ
ዛርዩ ንብዓተይ መስፈሪ ኣልቦ
ርእየ ምሕረቱ ማንም ዘይረኽቦ
ብቕንኣት ቤትካ ኣብ ምድሪ ጓና
ቃዚነ’ለኹ ልበይ ሓዚና
ዓንያ ርእየያ ኢየሩሳሌመይ
ክሃንጻ እየ ጐይታ ኣቕንዓለይ
ድምጸይ ኣልዒለ ስምካ ጸዊዐ
በዲለካ ኢለስ ብዙሕ ነቢዐ
ምስናይ ልበይ ኢደይ ኣልዒለ
ምስ ሰማዕካንስ ሃሌሉያ ኢለ,

281. ኣብ ቤትኪ ደው ኢለ
ኣብ ቤትኪ ደው ኢለ ብምስጋና
ማርያም ጽዮን ክብል ብምስጋና
ንብዓትኪ ድንግል ማሊዱኒ
ውዕለትኪ ድንግል የዕብዩኒ
ብዘይ ብኣኺ መን ኣሎኒ
ትጸላም ደምበርበር ኣነስ ኣይክእሎን’የ
ተቕዋመይ ከለኺ ብርሃና ክርስቶስ ፋና ንመንገደይ /2/
ጽምዋ ኣፍሪሑኒ ከቢቡኒ እንከሎ ጫውጫውታ እዛ ዓለም
ድምጽኺ ኣስምዕኒ መንፈስ ክወርደኒ ከዕብየኪ ማርያም
ማርያም ማርያም እናበልኩ ንስምኪ ክጽውዖ
ዝልበይ ይዓርፈለይ ሓጎስ’ውን ይስምዖ /2/
ነዓኺ ጸዊዑ መን’ዩ ዝሓፈረ
ኣብ መዝገብ ናይ ልቡ ብዙሕ ውዕለት ኣሎ ፍቕርኺ ዘስፈረ /2/
ደንጋጺት ንድኻ ወገን ንዘይብሉ ናብራ ንዝኸበዶ
ተስፋ ተስንቕዮ ደጊም ንኸዕርፍ መሊእኪ ዝውሕዶ
ማርያም ማርያም እናበልኩ ንስምኪ ክጽውዖ
ዝልበይ ይዓርፈለይ ሓጎስ’ውን ይስምዖ /2/


ምድራዊት ገነተይ ማርያም ኣደ ጐይታ
ንኃጥኣን ተስፋ መራሒ ንድኅነት ዝዛረየ ንብዓታ /2/
ስደት ምስ መከራ ምስ ፍቑር ወድኺ ምእንታይ ጼርክዮ
ንብዓት ዘሪእኪ ኢኺ ብምድሓን እዛ ዓለም ሓጎስ ዓጺደዮ
ማርያም ማርያም እናበልኩ ንስምኪ ክጽውዖ
ዝልበይ ይዓርፈለይ ሓጎስ’ውን ይስምዖ /2/
ኣብዛ ስደት ዓለም ንነፍሰይ ከየድሕን
ስጋይ እናኸድዐ ከም ጋላቢ ፈረስ ንጥፍኣት ዝጠንን /2/
ማዕበል ክፉእ ሓሳብ ኣብ ልበይ ዓፊሩ ነፍሰይ ከየስጥማ
ድንግል ለምንለይ ጽድቂ ንኽለብስ ከም ናይ ጻድቃን ግርማ
ማርያም ማርያም እናበልኩ ንስምኪ ክጽውዖ
ዝልበይ ይዓርፈለይ ሓጎስ’ውን ይስምዖ /2/,

282. ዘይሴባሕ
ዘይሴባሕ በትሑታን ወየዓርፍ ዲበ ቅዱሳን /2/
ሰዳዴ ጽልመት ወሃቤ ብርሃን ብርሃን ኢየሱስ ክርስቶስ /2/,

283. ኣይረሳዕካንን
ገዲፈካ ኣይገደፍካንን
ረሲዐካስ ኣይረሳዕካንን
ምሳይ ኔርካ ሕያው ኣምላኸይ
ሎሚ ረኺበካ ኣፍሲሰ ንብዓተይ
ምልኣት መሲሉኒ እቲ ባዶነተይ
ኣብ ሓይለይ ጌረዮ ንዅሉ ትውክልተይ
ዘይምንባር ምሳኻ ሓጢኣት በዚሑኒ
ንኸንቱ’የ ጎየ ገለ ዘይጠቕመኒ
ሰላመይ ጠፊኡ ጭንቀተይ ዓዚዙ
ናብራ መሪሩኒ ብርሃነይ ደብዚዙ
ኣብ ዘይፈለጥኩኻ ምሕረትካ ውሒዙ
መሪሑኒ ቤትካ በኣእዳወይ ሒዙ
ምስጢርካ ክፈልጥ ነቲ ዘይብጻሕ
ተመራሚረ’የ ገናጺለ ብዙሕ
ፈሊጠዮ ሎሚ እምነት ከምዝሰርሕ
ኪንዮ ኵሉ ፍልጠት ናብ ሕይወት ዝመርሕ


ብዘይ ብኣኻ ኣነ ጨንፈር ብዘይ ጉንዲ
ማእገር መቖምየይ ንጸላእተይ ዕርዲ
ንበይነይ ዛዊነ ንስኻ ዘይብሉ
ሕይወተይ ምዃንካ መዓስ ኣቕሊበሉ,

284. ሓቂ ብሓቂ
ሓቂ ብሓቂ ሎሚ ረኺበካ
ከምቲ ድጉል ሓዊ ኣብ ውሽጠይ ሰፊርካ
ሰላምካ’ዩ መግበይ ደጊም ድሕሪ ሎሚ
ኣስተማቒረ’የ ነቲ ናትካ ጣዕሚ
ንስኻ ዘይብሉ ኵሉ ከንቱ እዩ
ናይ ሕይወት መቐረት ኣባኻ እንድዩ
ልበይ ዘንጊዑካ ንኻልእ ኣናድዩ
ከለኻ ኣብ ውሽጠይ ካልእ ጐይታ ፈትዩ /2/
ዘይውዳእ ዒላ’ዩ እቲ ናትካ ምስጢር
ፍጹም ዝጠዓመ ካብ ኵሉ ዝምቅር
ነዚ ክምርምሮ ኣነ ኣይከኣልኩን
ካባኻ ርሒቐ ፍጹም ኣይዓረፍኩን /2/
ረቂቕ’ዩ ባህሪኻ ብሥጋ ዘይድህሰስ
ኣብ ኵሉ ሰፈርካ ናይ ዘልዓለም ንጉሥ
ነቲ ጭኑቕ ልበይ መዕረፊ ዝኾንካ
ናይ ኣብርሃም ኣምላኽ ድንቂ’ዩ ስራሕካ /2/
ጠፊኤ ካባኻ ኣጥፊኤ ንብረተይ
ኣነ ረኺበካ ንስኻ’ውን ነዓይ
ደጊመ ከይጠፍእ ጐይታ ሓልወኒ
ንዓኻ ከኽብር ጸጋኻ ሃበኒ /2/,

285. ተመስገን
ተመስገን ምስጋናኻ ይብዛሕ
ተመስገን ከምዛራ ማይ ይውሓዝ
ተመስገን ክበር ንዘልዓለም
ተመስገን ይበሉ ኩሎም ፍጥረት ዓለም


ደረቕ ምድረበዳ ዓይኒ ማይ ጌርካለይ
ካዕበት ሽሻይ ኮይኑ ሰላም ምድሪ ቤተይ
ጸገመይ ኵሉ ቀሊል’ዩ ኣብ ቅድሜኻ
እንሆ እንዶ ሎሚ ቀይርካዮ ራህዋ
ነቲ ምስኪን ድኻ ክብሪ ኣልቢስካዮ
ነቲ ሕሙም ውዱቕ ካብ ምድሪ ኣልዒልካዮ
ልበይ ኣይከኣለን ክሰግሮ ብስቕታ
ኣመስግን ይብለኒ’ሎ ዘምር ብዓውታ
መን ይኽልክለኒ ክነግር ክብርኻ
ውሽጠይ እናገንፈለ ሰናይ ምስጋናኻ
ኣነስ ከቢረ’የ ብኣኻ ኣማኑኤል
እዝምር ኣለኹ እናበልኩ ዕልል
ኣቤት ቲ’ፍቕርኻ ጐይታ እቲ ውዕለትካ
ደረት ኣልቦ ምሕረት መን’ዩ ዝመስለካ
ቃላት ኣይረኸብኩን ዘዘንቱ ክብርኻ
ጌና ክዝምር’የ ዘልዓለም ኣብ ቤትካ;

286. ተወለድ ኣብ ልበይ
ወሃቢ ኢኻ'ሞ ለጋስ ምሉእ ኢዱ
ሃብታም ሓላይ ድኻ ሽጉር ዝዘመዱ
ፍቕርኻ'ዩ በል ስእነት ውሽጢ ቤተይ
ሰማያዊ ንጉሥ ተወለድ ኣብ ልበይ
ክንደይ ከይጸንሓካ ልበይ ብጽፉፉ እላሙ ተሰፍዩ
ጠቐር መሊእዎ ኣብኡ'ሎ ተደርብዩ
ክንደይ ከይጸንሓካ ኩስቱር ምድሪ ቤቱ ሰቲ ‘ተነስነሶ
ምኡዝ ቅዱይ ቅብኢ ሽቶ ዝፈሰሶ
መን ኣሎኒዩ’ሞ ገጹ ዝመልሰለይ ብጊዜ ጸበባ
ነፍሰይ ዝቕበላ ከላ ምስ ሰበባ
መን ኣሎኒ'ዩሞ ንጉሥ እንክነሱ በዓል ዓቢይ ግርማ
ክውለድ ኣብኣ ኢሉ ልበይ ዝስልማ


ክደምቕ ብርሃነይ ከምቲ ኮኾብ ጽባሕ ስሉም ግርማ ሰማይ
ወርትግ ብስራቱ ቀደድ ብራቕ ጸሓይ
ክደምቕ ብርሃነይ ከምታ ጸሓይ ብራቕ ዘብህግ ትርኢታ
ኣይድብዝዝ ኣይሃስስ ኣየወ ምልኣታ
ተወለድ ኣብ ልበይ ክኸውን ባርያኻ እምነት ዝጸገዎ
ልበይ ከይሰልከየ ቃልካ ክረርዎ
ተወለድ ኣብ ልበይ ቃልካ እቲ መድኃኒ ክኸውን መዝሙረይ
ፍቕሪ ምስ ተስፋኣ ክመልኦ ንልበይ
ምዃንካ እፈልጥ'የ ዝደነነት ልቢ ንስኻ ተቕንዓ
ዝተሰደት ነፍሲ ምዃንካ ዑቕባኣ
ምዃንካ እፈልጥ'የ ሕያው ብዘለዎ ጸጋኻ የጽግቦ
ሽጉር ብዙርያኡ ምሕረትካ ይኸቦ
ከመይ 'ለ ትም ክብል መናድቐይ ከሎ ብኾረት ተዃንዩ
ሓሳበይ ዘበለ ብኽፋእ ተነንዩ
ከመይ 'ለ ትም ክብል ከም ብዝሒ ምሕረትካ ስምዓኒ ጸሎተይ
መብልዕ ማል ይኹንካ ተወለድ ኣብ ልበይ /2/,

287. ኣምሳያ ጸጋኻ
ኣምሳያ ጸጋኻ ወትሩ ዝዕደሎ
መለሳ ብርሃንካ ንነፍሰይ ዝዓስሎ
ስለቲ ፍቕርኻ ምኾነ ንማለት
በገናይ ኣልዒለ መሰንቆ መለኸት
ብመዝሙር ምስጋና ክኸፍቶ ልሳነይ
ክፍሳህ ክሕጎስ ብኣኻ ኣምላኸይ
ምሕረትካ ዓዚዙ በዚሑ ሰላመይ
ኣብ ስቕታ ካብ ምንባር ድኂና’ያ ነፍሰይ /2/
ኃጥእ እንክነሰይ ረሲእ መላገጺ
ንስለ ድሕነተይ ተኪእኻ ዓማጺ
ፈቃር’ዩ ልብኻ ኣይኮነን ቀባጺ
ቃላት ይህሉ’ዶ ግብርኻ ገላጺ /2/


ኩራኻ ኣምላኸይ ብሰለይ ስጉምቱ
ምሕረትካን ሳህልኻን ፍቕርኻ ደረቱ
ልበይ ዝኣዘዞ ልሳነይ ቃላቱ
ስምካ ክውድስ’ዩ ዕቤትካ ከዘንቱ /2/
ክበረለይ ጐይታይ ኣምላኸይ ተመስገን
ፍቓድ ልብኻ’ዩ ምንባረይ ዝውስን
ቃልካ’ዩ መዝሙረይ ሕማመይ ዝፍውስ
ወሃቢ ንሩፍታ ኣእምሮይ ዘሐድስ /2/,

288. ኣቤት ለውሃቱ
ኣቤት ለውሃቱ ዝኣምላኽ ፍጹም ፍቕሪ’ዩ ብባህሪኡ
ሰላም ንቤትና መቐረት ባህታ ንልቢ ህላዌኡ
ትዝታ ኣሎና ንነብዓሉ ዘይምለኽ ድኻም ዝሓለፈ
መልክዕ ጽባቐ ጉራ ጉራ ምልኣት ስኢኑ ክንሳቐ
ግርማ ጸላሙ ዘፍርህ ስጉሚ ብሃሰስ ብሰለይ ታተ
ጸላም ዝገልህ ብርሃኑ ኮልዖ ቤትና ንሱ ጠመተ
ሕጂ ሓሊፉ እንክዝከር ተራ ነገር’ዩ ንዘይፈልጦ
ተሰጊሩ’ባ ዝመረረ ኵሉ ብደቂቕ ንዘይስሕቶ
ካባ ሰላሙ ዝባና ዘሰቅቕ ንፋስ ዝጋረደሉ
ቤትና ሟሚቑ ብፍቕሪ ቅኔ ምስጋና ተዘይምሉ
ልቢ ዝህውኽ ማዕበል ሓሳብ መርከብ ዝግልብጥ ጽኑዕ ሓይሊ
ህድኣት ርሒቓ ስግር ማዕዶ ከናውጸና ሕሱም ቁሪ
ሕያዋይ ጐይታ ብፍቕሩ ተመለሰና ኢዱ ዘርግሐ
ሕዙን ልብና ተመልአ ፍሥሐ ሓጎስ ልቡ ራህረሀ
እስኪ ንዘምር ብምስጋና ኣሕዋት ብሕብረት ስለ ፍቕሩ
ዘይውዳእ ምሕረት ዕለት ዕለት ቃላት ዘይገልጾ ግሩም ግብሩ
ጥዑም ጉስነት ዘይምኖ ጽድቂን ሰላምን እናኣሰነያ
ተስፋ መሊአን ኣዒንቲ ዘደንቕ ምስሉ እናረኣያ,


289. ኣይገደፍካንን ኣምላኸይ
ኣይገደፍካንን ኣምላኸይ ገጽካ ኣይከወልካን
ምሳይ ኢኻ ኣብ ኵሉ ካባይ ኣይረሓቕካን ኣብ ሕይወተይ
ነቲ መን ኣለዎ እዝጊ’ዩ ዘለዎ ክበሃል ሰሚዐ
ምሳይ ከምዘለኻ ብቓላት ዘይኮነስ ብዓይነይ’የ ርእየ
ብተምሳል ግብርኻ ምስልኻ ኣብ ዙርያይ ከቢቡኒ ይነብር
መንፈስካን ሓይልኻን ብእምነት ሰኒቐ ማዕበል ባሕሪ ይሰግር
ኣብቲ ጉዕዞ ሕይወት ስቕታ ከም ጽላሎት ደድሕረይ ክመጽእ
ሰላም ርሒቑኒ ተደርሚሙ ልበይ ምፍጣረይ ክጸልእ
ብሃንደበት መጺኡ ድምጸይ ከይሰምዐ ማዕጾኡ መን ኣርሕዩ
ደበስ ኮይኑ ቃሉ ተስፋይ ዘሐደሰ ድሕነተይ ተመንዩ
ነፍሰይ ነይስኣነት ኣብ ሕቑፉ ዘሙቓ ዝሓልየላ ኣብሊጹ
ባዲመ ከይተርፍ ካብ ምልኣቱ ጸጋ ኣብ ውሽጠይ ኣስሪጹ
ኣምላኸይ መድኅነይ ኣይገድፈንን በይነይ ምሳይ ኣሎ ኣብ ኵሉ
ካብ በላዒ ብልዒ ካብቲ ሓያል ጥዑም ዘውጽእ እንድዩ ሓይሉ
መርዛም ቀስቲ ሰባት ቃላት ተጠሚዑ ሕሊናይ ከቑስል
ክብረት ከምዘይብሉ በቃ ዕዙም ኮይነ በይኑ ዘስተማስል
ሕያዋይ ሳምራዊ ገጽ ሰባት ክጥምት ኣይፈቐደን ልቡ
ምሒር ካብ ምፍቃሩስ ክብረት ከንግሰለይ ወዱ በጃ ሂቡ
ቤተይ ካብ መጻእካ ዘፈርፈር ክዳንካ ልበይ ክትንክዮ
ውሉድካ ክኸውን ካብ ሃብካኒ መሰል ብምስጢር ቀራንዮ
ንዘይገደፍካኒ ናይ ሰላም መንፈስካ ካባይ ንኽእለ
ቃለይ ቃል ልሳነይ ቃንየ’ለኹ ጐይታይ ንምስጋናኻ ኢለ,

290. ከመስግን’የ ኣነስ
ከመስግን’የ ኣነስ ማርያመይ ክብል’የ
ንኽብራ ክዝምር ከምስግን’የ ኣነስ
ከስተንፍስ ረጊኤ ልበይ ከሰራስር
ካብ ጸጋኣ ጸጋ መሊኤን የእጋረይ ይስጉማ ይኸዳ
ሰሪ ኣውያት ልበይ ተሰረባ የዒንተይ ብኣኣ ይእበዳ
ስዉር ዘይርአ ሓዘን ውሽጢ ውሽጠይ መዐቀኒ ኣልቦ
ኣፈይ እንተጽቀጠ ተመልኪታ የዒንተይ ካብ ገጸይ ተንብቦ
ናዛዚት ሕዙናን ድንግል እመብርሃን
ብምሕረት ቅረቢ ሕይወተይ ንምድሓን


ድምጻ እንክናፍቕ ኣብ ኣፍቤተይ ኮይነ ይሕሉ ምምጽኣ
ክብረይ ግርማይ እንድያ ስልማት ናይ ቤተይ ሸነን ዝብል ብኣ
ትኑግ ኣኽሊል ጓሂ ልበይ ከይድፍኦ ሰላመይ ከይስሑ
ስማ ተወሪቐ ይልምን ኣምላኸይ ከንብረኒ ኣብ ትፍሑ
ኣነ መን ኮይነ’የ ኣብ ቤቱ ዝነብር
ንዓኺ ሒዘ’የ ኪዳኑ ይዘክር
ዓለም ልቢ ጌራ ከይትልግስ ፍቕሪ ከይምቅር ደሃያ
ከይልምልም ሸኻኣ ከይዛሪ ማያ መሪሩ ጸሓያ
ስምዒ ደኣ ነፍሰይ ልሳንኪ’ሞ ግትኢ ሰም ሰም ግደፍዮ
ሓታቲ እንተ መጸ ክፈልጥ ጸሓይኪ ማርያም’ያ በልዮ
መብራህቲ ናይ ቤተይ ቀንዴል ብርሃን ባና
ማርያም ኣደ ጐይታይ ይብጻሕኪ ምስጋና
ኣብቲ ደምበ ሰላም እቲ መኣዲ ሕይወት መንድያ ተአንግዶ
መንያ ኪዳን ምሕረት ከርሳ ዝተቐብአ መድኅን ክውለዶ
ማርያመይ ክብል’የ ከመስግን’የ ኣነስ ከይሕዘለይ ልባ
ሰብ እኳ ዝምስገን ይትረፍ ኣደ መድኅን ዘይውዳእ ህያባ
ምስጢር ሰላም ጉዕዞይ ምሕረትኪ’ዩ ድንግል
እነሆ ደው ኢለ ውዕለትኪ ይነግር
ናዛዚት ሕዙናን ድንግል እመብርሃን
ብምሕረት ቅረቢ ሕይወተይ ንምድሓን
ኣነ መን ኮይነ’የ ኣብ ቤቱ ዝነብር
ንዓኺ ሒዘ’የ ኪዳኑ ይዘክር
መብራህቲ ናይ ቤተይ ቀንዴል ብርሃን ባና
ማርያም ኣደ ጐይታ ይብጻሕኪ ምስጋና
ምስጢር ሰላም ጉዕዞይ ምሕረትኪ’ዩ ድንግል
እነሆ ደው ኢለ ውዕለትኪ ይነግር,

291. ከጽንዓካ እዩ
ድኻም ባህሪ ኮይኑካ መሓውርካ እንተረብረበ
ስጉምትኻ ኣንደልሂጹ ሕሊናኻ እንተዕረበ
ኣበሳኻ ክድምስሶ ዝኸፈለ ሕይወቱ
ኣምላኽ ድኹማት ጐይታ ከጽንዓካ እዩ ብምሕረቱ


ጓሂኻ ዘይምነዎ ውድቀትካ ፍጹም ዝምነ
ተስፋ ልብኻ ሰይሩ ተጎልበበካ ድነ
እግዚአብሔር ብርሃን ሕይወትካ ጉልባብ ሓዘን ዝኣሊ
ኣሐዲሱ ተስፋኻ ከብርሃልካ'ዩ ግበር ዓቕሊ
ሃዲእካ ዝተለምካዮ ድላይ ልቢ ቁም ነገር
ንእለት እንከይሓሰብካዮ በኒኑ እንክስወር
ኣብ ማዕበል ባሕሪ ሓሳባት ተንሳፍፍ ብሻቕሎት
ትዕግስትኻ ተጸንቂቑ ከተስተንፍስ ብንብዓት /2/
ይርኢ'ሎ ብሬታ ንዘይብሉ ጾር
ይርዳእ'ዩ ሓሳባት ልቢ ዝምርምር
ተበራበር ንገሮን'ዶ ብእህህታ
ይሰምዕ'ዩ መልሲ'ለዎ ንሕሽኹታ
ይሓይሽ ዝበሎ ለዋህ ጐይታ
ፍጹም ልቡ ዘይክእሎ ንብዓት ጓሂ ናይ ውሉዱ
ገጹ ክመልስ ተሰፎ ብሕያው ቃሉ ቤትካ ክድብስ
ዘመናት ዘይተመለሰ ቲ'ልብኻ ዝሓስቦ
ሕቶ ጻዕሪ ውሽጢ ቤትካ ዕረፍቲ ዘይተረኽቦ
ትርግታ ልቢ ዝህውኽ ከባቢኻ ዘድምጾ
ኣእዳውካ ከተመሳቕል ስኢንካ ርሕዉ ማዕጾ /2/
ኣይትጃጁ እንታይ ረኺቡ ዝተከዘ
'ቲ ንብዓታ ስሌኻ ‘ንድዩ ዝወሓዘ
ኣብ ጎንኻ ድንግል ኣላ ንረድኤት
ርህራሄኣ ክበጽሓካ'ዩ ብቕጽበት
መመክሒትካ'ያ ንዘንትዕለት
ቲ'ሕጂ ዝመስለካ ክቱር ጻዕርኻ ዘይሓልፍ
ሎሚ ክትጸሮ ተቐነቶ ንጸሎታ ጽባሕ ክትሰግሮ
ክርታዕ ተዘይተኻእለ ከሳሲኻ ኣብ ሎሚ
'ታይ ኣለዎ ብግዚኡ ዘክሮ ሕይወት ዓሚ
ስሉፍ ዕርዲ ጸላኢኻ ዘርዕድ እቲ ትርኢቱ
ምንም ሰፍ ዝብል ዘይመስል ክስነፍ'ዩ ኣብ ሰዓቱ /2/
ዘይተሰብረ ድኻም ሥጋ ክሳብ ዘሎ
ጌና ጌና'ቲ ሃለኽለኽ 'ታይ ክትብሎ
ተዓገሶ ሕይወት ቃልሲ'ዩ መስደምም
ዕርድኻ'ሎ ጽኑዕ ከውሒ ንዘልዓለም
ዘይታኸስ ጓሳ መድኃኔ ዓለም
ምሳኻ ‘ዮም ዘለዉ ከቢቦምኻ ብጸጋ ሰራዊት ሰማይ
ጽናዕ ትባዕ ኣብ ቅድሚኦም ኣይትበል መይመይ,

292. ኵሉ ጾር ዝኸበዶ
ኵሉ ጾር ዝኸበዶ እንተሎ
ናብኡ ይቕረብ ፍቕሩ ይመርምሮ
ሓልዮት ልብኹም ኣዕልልዎ
ቀረባ እንከሎ ንዑ ድለይዎ
ግድን ኮይኑ ሕይወት ግድን ክሰማማዕ
ኣእምሮይ ግን ኣይፋል ይብል ልበይ ንኸይርታዕ
እንከይ ሓሰብክዎ ሃንደበት ንዕለቱ
ንዅሉ ለወጦ ንሱ ኣቤት 'ቲ ውዕለቱ
ጸግዐይ'ዩ ኣምላኸይ ኣብሊጹ ዝሓሊ
ጓሂ ኣብ ሕይወተይ ፈጺሙ ዘይደሊ
ንዕኡ ዝበቅዕ ዘይብለይ ንጋዶ
ምሒር የቕርበኒ ሕቑፉ ክእበዶ
ዕምቆቱ ዘይምርመር ብሥጋ ዘይጽወር
ሕንቅል ሕንቅሊተይ ኮይኑ ኣመና ክሽገር
ቤቱ እንክኣቱ ምስ ክቡድ ኣእምሮይ
ኵሉ ነጊረዮ ይምለስ ምስ ፈገግታ ገጸይ
ምዃን ኣብ ቅድሚኡ መፍትሒ ዘይብሉ
እንታይ ኣሎ ግድል ኣብ ኢዱ እንድዩ ኵሉ
መንፈሱ ሰላም'ዩ መንፈሰይ ዘዕረፈ
እፎይታ ሰዂዑ ጾረይ ዘራገፈ


ኣቤት ክዝክሮ ምስ ጎደሎ ጎነይ
ኣለኹልካ ዝብል ኣካል ንማሕላ ዘይብለይ
ሓሳብ እንክሕጭጭ ኣብ ዙርያይ ክዝንቢ
ሕዙን መቕባሕባሒ ዝብል ዘይብልካ ኣባዲ
ትዝ ይብለኒ ኵሉ ዘሕለፍክዎ ዘመን
በይነይ ከስተንትኖ ክትነግሮ ዘይእመን
ግን ንሱ ነይሩኒ ልበይ ዝኾርዓሉ
ኣላዪ ደጋፊ ፈቃር ጓሳ ኵሉ
እንታይ ኮን ምኾንኩ በይነይ ተኸቢበ
ከመይ ሰነድ ታሪኽ ሕይወት ስለይ ምተነበ
'ቲ ጽኑዕ ሰንሰለት ፍጹም ንኽስበር
ኣእምሮይ ለወጦ በቃ ብመንፈስ ክነብር
ኵሉ ዝርድኦ ድኻም ናይ ወድ ሰብ
ሕያወይቲ ኢዱ ብፍቕሪ ትስሕብ
ቦቕባቕ'ዩ 'ቲ ልቡ ምሕረት ዝመልኦ
ሓዳግ ንኣበሳ ንሽጉር ዘህድኦ,

293. ጣዕሚ ተስፋ ሕይወተይ
ጣዕሚ ተስፋ ሕይወተይ መዓር ወይኒ ዘለላ
ኣደ ጐይታየ ድንግል ምሳይ ኩኒ ሓደራ
ኣረጊት ሰብነት ኮይንዎ ኣብቂዑ
ተፈንፊኑ ይበሃል ኣኺሉ ጊዜኡ
ግን ዓይኒ የቋምት ልቢ’ውን ይምነ
መይመይ ይብል ኣሎ እንታይ ከምዝኣመነ
መኒነ ኣይኮንኩን’ድየ ውሽጣዊ ምስጢሩ
ሕሉፍ ናብራ ሥጋ ሎሚ ምሒር ተዘኪሩ
ምሉእ ክኾነለይ ፍጹም ንኽባተኽ
ድንግል ሓግዝኒ ሎሚ ርእሰይ ንኽሓክኽ
ሓቒቕ ማይ ኣብ ቅድመይ ነፍሰይ ትነጽሃሉ
ኣእምሮይ ግን ወይከ ክልብም ከመይ’ሉ
ርስሓት ሕይወተይ ንቡር እንተበልክዎ
ብዘይ ምሕጻበይ ግን ኵሉ ገሪምዎ
ይፈልጦ እንድየ ጐይታይ ሓዳግ’ዩ መሓሪ
ሕዙናት ናይ መንፈስ ንብዓት ካብ ገጾም ዝኣሊ
ሓዘነይ ክቕንጠጥ ኮታ ንኽድበስ
ኢድኪ ዘርግሕለይ ፍጹም ልበይ ንኽጠዓስ
በረኸቱ ርእየ ኣብ ዘመን ሕይወተይ
ኣቦ ምሕረት ፍቕሪ ገጹ ክመልሰለይ
ክንደይ’ውን ሓሊፈ ክፉእ ሕሰም ናብራ
ኵሉ ሰጊረዮ ናይ ጉዕዞይ መከራ
ዘይታኸስ ጓሳ ሕያዋይ ሳምራዊ
ወትሩ ምሳይ እዩ ኣምላኽ ናይ ነፍሰይ ሓላዊ
እንታይ ኮይነ ኢለ ድኣ ዘይነብር ቀሲነ
ብምስጋና ሕይወት ድንግል ጸሎትኪ ኣሚነ
ደረት ኣልቦ ፍቕሩ ማንም ዘይልክዖ
ዕረ መዝባ ጽዋእ ክሰቲ ዘብጽሖ
ኵሉ ዝገበሮ ስለይ መከረኛ
ኣበይ እሞ ኢለዮ ክቡር ውርደተኛ
ፍቕሩ ተሰኪመ ኣምላኻዊ ሕጊ
መሊአ ብሓጎስ ደስታ ሰማያዊ ባህጊ
ጉዕዞይ ክሰምረለይ ክሳብ መፈጸምታ
ሳልይኒ ድንግል /3/ ኣደ ጐይታ,

294. ልሳን ዓድልኒ
ድንግል ፍሉይ ክብርኺ መን ኮን ’ዩ ዝገልጾ
ምሉእ ቃል የለን ስምኪ ዝውድሶ
ኣየናይ ብቕዓት’ዩ ፊትኪ ዘቑመኒ
ኣፈይ ክኸፍተልኪ ልሳን ዓድልኒ
ኦ ሓረገ ወይን ኣደ ጐይታይ ማርያም
መዕቆቢተይ ከተማ ናይ ህድኣት ናይ ሰላም
ዕሸል ኣፈይ ወታእ’ዩ ክብርኺ ከዘንቱ
ልሳነይ ቅብኢ ድንግል ክጥዕም ቃላቱ /2/
ልበይ ጐሥዐ ቃል ምስጋና
ቃለ ዝማሬ ጣዕመ ዜማ /2/
ኤልሳቤጥ ዘለለት ብናትኪ ሰላምታ
ህፃን ተሰራሰረ ብሓጎስ ብደስታ
ዕድሜኺ ይብል ውሽጠይ ብጽሕዮ ንስቕታይ
ካበይ ኮነለይ ኢለ ክዘልል ከም ብተይ /2/
ልበይ ጐሥዐ ቃል ምስጋና
ቃለ ዝማሬ ጣዕመ ዜማ /2/
ስሙር ቃል ቅዳሴኺ ብልግሲ ዝሃብኪ
ልሳን ሕርያቆስ ማርያም ንዕቐቱ ዘኽበርኪ
ፍሑኽታ ቃል ምስጋናይ እግሪ ንኽተክል
ባርኽዮ ንልበይ ዜማይ ከሰላስል /2/
ልበይ ጐሥዐ ቃል ምስጋና
ቃለ ዝማሬ ጣዕመ ዜማ /2/
ኣፈይ ምልኣት ምስጋና ፍረ ክርከቦ
ባህታ ሓጎስ ክዓስሎ ጽድቂ ንኽኸቦ
ስለ ክብሪ ግርማኺ ሓጎሰይ ክገልጽ
ልሳን ዓድልኒ’ዶ ዕልልታይ ክድርጉሕ /2/
ልበይ ጐሥዐ ቃል ምስጋና
ቃለ ዝማሬ ጣዕመ ዜማ /2/,

295. መልኣከ ራማ
መልኣከ ራማ ሰማያዊ
ሄር ለዋህ ኣቦ ሰላማዊ
ስሙ ጸውዑ ክረድኣና
ሚካኤል በሉ ክንፉ ከጽልለልና
ኣቦ ሓሶት ጉርሒ ቀናእ ብባህሪኡ
ኣምላኽነት ጐይታ ዘውትር ሃረርታኡ
ምስሉይ ውቁብ ሕብሩ ቆይሙ ኣብ ቅድሜና
የኽመስምስ’ዩ ዘሎ ክሰልብ ቀልብና /2/
ነዓ ሚካኤል ተገለጽ ብኽብሪ
ነዓ ሚካኤል ሓዘና ዛዛሚ
ነዓ ሚካኤል ትጽውዕ’ያ ዘላ
ነዓ ሚካኤል ኣፎምያ ናይ ሎሚ
ጠቐር ኃጢኣት ክፍኣት ስልማት መልክዐይ
ማሙቕ ሶፋ ምቾት ትምኒት ሕንቁቕ ልበይ
ሃልኪ ድኻም ጉዕዞ ኣንጻር’ዩ ንባህረይ
ፍርደይ ዘንጊዐዮ መስኪን እንታይ ግደይ /2/
ነዓ ሚካኤል ኣእምሮይ ክፈቶ
ነዓ ሚካኤል ሕይወተይ ለውጦ
ነዓ ሚካኤል ኣምሳል ሕይወት ባህራን
ነዓ ሚካኤል ነፍሲ ወድኻ ኣድሕን
ኣምሳል ሽፍታ መሮር ኣንፈተይ ወሲና
ከም ዕምኮ ንጫቚት ንስጉመይ ከርዲና
ኣምርሕ ትብል ዓለም ጉዕዞይ ከተፈልም
ናብ ኣድማስ ዓዘቕቲ መንክር’ዩ መስደምም /2/
ነዓ ሚካኤል ቀልስ ኣንፈት ጉዕዞይ
ነዓ ሚካኤል ኣንፈት ርስቲ ቤተይ
ነዓ ሚካኤል እሙን መሪሕ እስራኤል
ነዓ ሚካኤል ዙርያ ጉዕዞይ ከልል;

296. መስፍን ሰላም
ልዑል እግዚአብሔር ዝፋንካ ጸባኦት
መላእክት ዘብጽሑልካ ስብሓት ኮነ ጸሎት
ተለመን ኣምላኸይ ናይ ድኅነት ጐይታ
ኣነ በዓል ኣበሳ ዝረኽበሉ ጸጋ
ብግብረይ ክጽዋዕ ክነብር ከቢረ
ፍርሓት ለኣኸለይ ከመስግን ቀዲመ
መስፍን ሰላም ክብል ዓቢይ ስም ክጠቅስ
ሳላ ውዕለትካ ሓጢኣተይ ክነቅስ
ብስደት ክራማት ጉዕዞይ ከይጸልመተ
ጸላኢ ሠናያት ነዓይ ከይጨመተ
ኣውጽኣኒ ልዑል ካብ ናይ ጥፍኣት ሰልሚ
ጽዋእ ሕይወት ሰትየ መንፈሰይ ክረዊ
ከም ትኪ ከይከውን ኣብ ላዕሊ ሰፈሩ
ከም ጓህሪ እባ ኣብ ታሕቲ ምስፋር ዝኣመሉ
ናይ ሰማይ ሓዲገ ከይሓስብ ምድራዊ
ምሕረትካ ጠሚተ ሕያዋይ ሳምራዊ
ብፍጡን ሳህልኻ ዘይሓለፈት ናብራ
ዘበት’ዩ ክርህዋ ቀዱዩላ ንቡራ
መስፍን ሰላም ኢኻ ቀላሲ ናይ ፍጥረት
ሕይወተይ ዓቅባ ከይትሰግሮ ደረት,

297. ናይ ምሕረት ኪዳን
ንስኺ ኢኺ ናይ ምሕረት ኪዳን
ኣደ አምላክ ኣንቀጸ ብርሃን
ተስፋ ኣዳም ንድኅነት ሰገማ
ድንግል ማርያም ጸጋዊተ ግርማ
ናይ ዳዊት ዝማሬ በውታራት ዝቃነ
ንሰማእታት ፍረ ንዓና ዘድሓነ
ክእለት ሓጺሩና ንዓኺ ክንውድስ
ኤልሻዳይ’ዩ ባዕሉ ማሕደሩ ዝቕድስ
ትንቢት ናይ ኤፍራታ ወሪስክዮ ስብሓት
ሪመ እግዚአብሔር ኣይሰፍሮንዩ ምትሓት (2)
ጠቢብ ሰሎሞን ክሰምየኪ ጋማ
ዘይነጽፍ መኣዛኺ ሃያብ መሬት ጻማ
ንሕና’ውን ክንስዕቦ ነቲ ሰናይ ጉዕዞ
ምንባርና ክርሁ ሰላምኪ ክዓዞ
ኪዳን ምሕረትኪ ፈንውልና ማርያም
ባህታ’ውን ክንረክብ ከም ኣቦና ኣዳም (2)
ልሳን ቅዱስ ኤፍሬም ብጥዑም ላዛኡ
ቃና ኣባ ሕርያቆስ የልዝብ ድርሳኑ
ህላዌ ሰሪትኪ ኣብ ሕሊና ጐይታ
ፈቲልካ ዘይውዳእ ኣሊምኪ ውሬታ
በዴና ሔዋን ተዓጽዩና ገነት
ብሳላኺ ግና ተሳዒሩ ውግዘት (2)
ስምኪ ከነልዕሎ ብደሃይ እምብልታ
ዓስቢ ናይ ታሕጓስና ክንጭርሕ ዕልልታ
ደስታ ዓሲሉና ክንምካሕ ብኣኺ
ፍቓድኪ ይኹነልና ክንሓብር ምሳኺ
ውዕለትኪ ዘኪርና ክንስስን ኣመና
ብምብራቕ ናይ ጸሓይ ነመስግን ኩልና(2),

298. ሕጂ’ዶ ተመሊሰ
ሕጂ’ዶ ተመሊሰ ንድሕሪት ጠሚተ
ኣእምሮይ ክዝመት ዓይነይ ተዓሚተ
ጀሚረዮ እንድየ ኣብቲ ናይ ፈለማ
ቅዱስ ቅንኢ ኣሕዲረ ፍታው ብዕላማ
መንፈስ እግዚአብሔር ብኸመይ ክምኖ
ድኹም ኮይነ እምበርየ ልሳኑ ዘይኮኖ
ትምክሕቲ ሓሲበ ንቤቱ ከይጥሕስ
ልቦና ከጥሪ ሪመይ ንኽወርስ
ሰማያዊ ጸጋ ዝባነይ ክፈሶ
ሕጂ’ዶ ተሰምየ ርስቱ ዝኸሓዶ
ንሕሊናይ ኣብየ ናይ ነባሪ ሩፍታ
ንስጋይ ገሲጸ ከሊአያ በፍታ
ኣምሪጸያ ነፍሰይ ካብ ኵሉ ኣብሊጸ
ኣይፋለይን ኢላ ሓዘን ምስ ትካዘ
ብመንፈስ ጀሚረ ከይውድእ ብስጋ
ክብሪ ውሉድነት ከይወርዶ ሓደጋ
ዕርፊ ሒዘ ኣይጥምትን’የ ንድሕረይ
ብሓይሊ ኣምላኸይ ከሳጉም ንቕድመይ
ብደም ኣማኑኤል እያ ተዓዲጋ
እምሕል ከይጠልማ ብናይ ዓለም ዋጋ
ኣነስ ተኣዚዘ እሕሉ ክብረታ
ጻብእቲ ክከላኸል ኃጢኣት’ውን ከይብሕታ
መሪጸ’ለኹ ኣነ ዘይድሓር ሕጂ
ክመርሓ ሕይወተይ መንፈሳዊ ዓውዲ
መዓስ ብቕልጽመይ ንኣንፈይ ዝግስግስ
ጾም ጸሎት ሓዊሰ ንስሙ ክቕድስ,

299. እንተዝሕተት
እንተዝሕተት ንሕይወተይ /2/
እንታይ ምበልኩ ብህላወይ
ክሓልፈኒ እዋን ብባዕለይ ዝፍሕሶ
ፍስሓ ወሰላም ክፋእ እንክወርሶ
ንሓቂ ነገር’ዶ ሰሪ ምባል ጐይታ
ብኽዉን ዘይክዉን ክላበስ ኣበሳ
ቃድራ መሬት እወ ዘይእንታዩ ራህዲ
ስርናይ ምስ ክርዳድ ‘ናተባህለ ጽርዲ
ዘለኹ ክመስል ኣእጋረይ ተኺለ
ኣካል ብዘይውነ እንታይ ምወሸለ
ነዓ ናተይ ቅዱስ ክሰምዓ ኣእዛነይ
ባህ ኢልወን ክርእያ ፍሬአን ኣዒንተይ
ኣኻእሎ ክረክብ ሕይወተይ ክሰትር
ብእግዚአብሔር ወለዶይ ኣብ ኣርያም ክስድር
መላፍንቲ ጸጋ ኣብ ምድረ ሕያዋን
ንእግዚአብሔር ኣሚነ ክእንፍቶ ስካን
ኣእዳወይ ከይጠምር እጅገይ ክኸፍሶ
ህንጸት ናይ ተስፋይ ዳግም ከሐድሶ,

300. ሱባኤ ኤፍራታ
ማሕላ ቅዱሳን ሱባኤ ኤፍራታ
ጽርሐ ኣርያም እግዚአብሔር ዝብሕታ
ድንግል ማርያም ጽዮናዊት ኣደ
ማዕከን ቅድስና ዝወቀበት ደገ
ድንኳን ቤቱ ምርጋጽ ብፍጹም ዘቕበጸ
ተሓሲሙ ምቾት ኩርኳሕ ዝመረጸ
መዕለቢ ክረክብ ዝተሰወረ ዛዕባ
ስብሐት እንብለሉ ናይ ሰማያት ዋዕላ /2/
ቅድስና ነቢያት ጉዕዞ ንሱባኤ
በቂዕና ክንርእዮ’ቲ ሰናይ ጉባኤ
ነቢይ ናታን ትንቢት ተገልጸሉ
ብኢደ ሰሎሞን ቤት ኣምላኽ ቀይሱ /2/
ትንቢት ዝነበረ ዝማሬ ናይ ዳዊት
ቀጽሪ እግዚአብሔር ንኽፈሪ ሰዊት
ልዳት ተሰርሓሉ ትርኢት ኲኖ ማዕዶ
ጓሉ ምስ ኣዲኡ ከመስግን ብግህዶ /2/
ባህጊ ልቢ ኣምላኽ ተሰምዐ ኣብ ኤፍራታ
ንጹር እምበር ነይሩ ዘይለበሰ ኢንታ
ሓቅነት ዘሟሙቕ ዘይተረኽቦ ማእረ
ሕሊና ዘቕሰነ ልሳን’ውን መስከረ /2/
ዓለም ብዓለማ ኮይንዋ ኣምስጥሮ
ግድል ዝተሓስበ ተመሊሱ ድሮ
ተረኺባ ኣዴና ጸጋዊት ናጽነት
ብክርስቶስ ወዳ ትልግስ ሓርነት /2/,
301. ቀርነይ ተሰልዐ
ሓይሊ’ዛ ኣበሳ ቀርነይ ዝሰልዓታ /2/
‘ናመሰለት ቀላል ናይ ቀረባ ግላል /2/
ነይራ እታ ዕለት ብኣጋ ትግሃድ
ንልበይ ኣቑሲላ ጫሌዳ ፈጢራ
እታ ዝተተኽለት ጽልኢ ናይ ፈለማ
ምሉእ ኣካለይ ሕሊናይ ለቒማ /2/
ንዓይ ‘ያ ‘ታ ዕለት ንቐርነይ ሰሊዓ
መትከል ዓንዲ ልበይ ምንባረይ ኣዕሪባ
ዝጋበዘትኒ ሕሉፍ‘ዩ ’ቲ ነውጺ
ዝወገረትኒ ብስሑል ፈልጺ /2/
ተጎዲአ ምትራፍ ኣስዒቡለይ ጻንታ
መፈለምታ በደል ኮነ ናይ ውዲታ
ከምቲ ግብሪ ቃኤል ንሓዉ ዘጥፍአ
ኣነ’ውን ኣቢሰ ንዓኣ መሪጸ /2/
ዘመን ኣካሒዳ ክብላ ነታ ጊዜ
ኣንፈተይ ኣጥፊኣ ጐድነይ ተገዲዐ
‘ተራእኽዎ መልሳ ጉደይ ዝቐለጠ
ማይን ዘይትን ኮይኑ እኳ ተቐመጠ /2/
ወገነይ’ዩ ሓወይ መባልይቲ ዕድመ
እቲ ቀርነይ ዝብሎ ፍቕሪ ዘማቐለ
ሕይወተይ ክናወጽ በዚሑ እቲ ሓሳር
እግዚአብሔር ይደሊ ካብ ጌጋይ ክመሃር /2/,
302. ከም ቃና ገሊላ
ከም ቃና ገሊላ ከብካብ ዝኾነሉ
ተኣምራት ጐይታ ኣብዚ ቤት ዓሲሉ /2/
ሽሻይ ሃሊቕዎ ውራዩ ከይነውር
ወይኒ ነጺፍዎ ቅድሚ ሰብ ከይሓፍር
ስእለት ድንግል ማርያም ኣብኡ ምስ ተሰምዐ
ሕንከት ናይ ዶኪማስ ንእለት ተረትዐ
ሃለዋት እምባ ጽዮን ኣብቲ ዕርቃን ጭንቂ
ብህሞት ምንዳቤ ኮይንናዩ ስንቂ
ውህበት ጸጋ ትማል ረኺብናሉ ፍረ
ጸላኢ ሰናያት ብፍጹም ተሳዕረ
ከምቲ ማዕከን ግርሁ ዝተሓፍሶ እቶት
መርሓ ቅድስና ንልቦና ፍኖት
ደብተራ ፍጽምት ርህርህተ ሕሊና
ትውክልቲ ፍጡራት ኣርያም ጐይታና
ኣደ ነፍሰ ሥጋ እያ ማርያም ድንግል
ንላባ ረሲኣን ብሓልዮት ትኽልክል
ኣውጊሓቶ ጸላም ንዘመን ኩነኔ
ስብህቲ በልዋ ኣውርዩላ ቅኔ
ሎሚ ክትባርኾ ነዚ ቅዱስ ዕለት
በትሪ ኣሮን ትምጻእ ክትህበና ሕይወት
ጽላል ተውድቐሉ ነዚ ቅዱስ መርዓ
ብጽድቂ ክነብሩ ሓዲሶም መብጽዓ,
303. እግዚአብሔር ይመስገን
ብምሕረቱ ንጨድር ንዘምር ብዓውታ
እግዚአብሔር ይመስገን ጻማ ልዑል ጐይታ
ካብ ትማል ናብ ሎሚ ዝሃበና ፍጹም ደስታ /2/
ጸሓይ ሓጐስ ሰማይ መሊኣ በሪቓ
ብርሃን ወሊዑልና ኣልይዎ ንጣቓ
በረኸት ዓዚዙ እቲ ቅዱስ ምርቓ /2/
ብጹኣን ጻድቃናት ዕልል እናበሉ
ትእምርቲ እግዚአብሔር እናጐስዐ ገንፊሉ
እታ መዓልቲ መጺኣ ለዘብ ንቓንየሉ /2/
ይደሰቕ ከበሮ ኣውታራት ቅኒት
ጸናጽል ይለዓል ምኡዝ ክልግስ
መቖምያ ይጋደም ማእገር ክትርኣስ /2/
ስብሐት ይብጽሓዮ ድርሳንና ናይ ሎሚ
ኤርትራ ሃገርና ብጸጋ ክትዓቢ
ኣምላኽ ብመንፈሱ ከሰርግዋ ዘውዲ /2/,
304. ጉንዲ ዓይነይ
ጉንዲ ዓይነይ’ዩ ሰራውር ሰዲዱለይ
ሰሪቡ ኣበሳይ ጋሪዱ ንውነይ
ከምቲ ክርዳድ ብኣጋ ከይምሖ
እቲ ሓሳባተይ ኣይነጽሀን ብኣምሆ
ዘድክመኒ ኃጢኣት ኣብ ደመይ የስርጾ
ናኽድመር በደል ስዕረት የናውጾ
ሓበላ ጉንዲ ዓይነይ ንውሽጢ ሶሊኹ
ሕዱር ቃንዛይ መዘዝ ዘልዓለም ወሲኹ
በሰር ካልኦት ይፍትን ክርኢ
ይህወኽ ይዝምብል ንጥፍኣት የሳሲ
ከም ትውፊት ክፉኣት ዝቓደረ ዛንታ
ብሰንኪ ልማደይ ስኢነ መስታ
ኃጢኣት ሞት ምዃኑ ምእንቲ ክግለጽ
ሰናይ እንክመስል ብሕሜት ይርገጽ
ይዋእ ኣነ ምግዱር ዝገብሮ ዘይፈልጦ
ብስጋይ ዝእወድ ክብረተይ ዘርክሶ
ዘሎ ህዋሳተይ ብህርፋን ክልከም
ረብሓይ ብደም ጥልመት ኣብ ጸልማት ክኽተም
ንመን’የ ክህቦ እቲ ሐሕማቑ
እምብዛ ማሕዲገ ሕሊናይ ደሪቑ
ክቡር ሰብ እየ ኣነ ኣርኣያ ሥላሴ
ግና ይዘንበኒ’ቲ ከንቱ ውዳሴ
ኣነ እንከለኹ ብኣምላኽ ዝዳነ
ኵሉ ሃዲሙኒ ምዃን ኣብየ ኣነ
ኣይትሕሰሙ ኣሕዋት ጸገም’የ ረኺበ
ኣብ ትረት ናይ ልበይ ምሒርየ ከኒበ
ለምኑለይ ንዓይ ኣመለይ ክገድፎ
ጉንዲ ዓይነይ ከጽርዮ ‘ናማተይ ክንሕፎ,
305. መጥምቀ መለኮት
መጥምቀ መለኮት ዓርኩ ንመርዓዊ
መትረብ ብሉይ ሓዲስ ነፍስና ዘሕዊ /2/
ናይቲ ልዑል ነቢይ ዝስመ መኣዲ
መጥምቀ መለኮት ንቃሉ ኣዋዲ
መርሓ ሰማያዊ ዝምግብ መኣዛ
ብመንፈስ ናይ ኤልያስ ዘዝንም ኣኸዛ
ሰርወ ቅድስና ሰባኺ ናይ ጥምቀት
ዝመርሕ ናብ ጸጋ ብንስሓ ሕይወት
ንጥዑም ነፊጉ ሕሰም’ዩ መሪጹ
ኣዲሙ ንበፍታ ብቖርበት ኣጊጹ
ራጉኤል ብትግሃት ኢዮብ ብለውሃቱ
ጐይታ ኣየጥመቑን ብትርኢት ስምረቱ
ንሱ ግን ቀደሶ ነቲ ማይ ዮርዳኖስ
ሓይሊ መንፈስ ቅዱስ ክፈስስ ከም ናርዶስ
ክታም ኣንቢርዎ ነጺሁልና ደዌ
ረሲኣን ይመስሎም ዘይውገዝ’ቲ ኣርዌ
ጥፍኣት ዝኣወጁ ሓሊኖም ንጉርሒ
ረሲዖም ንእግዚአብሔር ከም ዘውጽእ ፍትሒ
ውርሲ ኣበዋቱ ሰማያዊ ዕጻ
ወለዶ ትዕድልቲ ንዲያብሎስ ፍላጻ
ሄሮድስ ባኸነ ክሳዱ መቲሩ
ንኽብረቱ ቤዛ ኣበሳ ሰቲሩ
ዝባደመ ተስፋ ክግለጽ ጸጋኡ
ክኽፈል’ዩ ጻማ እግዚአብሔር ስዒቡ
ሓዋርያ ትንቢት ክዝየም ወለንሳ
ንነፍሲ ኃጥኣን ዝሕረ ዋሕሳ,
306. ሚካኤል መልኣክ
ሚካኤል መልኣክ እመላእክት መኑ ከማከ ልዑል
ሐመልማለ ወርቅ ልብሱ ዘመብረቅ ሊቀ መላእክት;

307. ጸልዩ
ጸልዩ ቅድሚ ስእላ
ንምበርከኽ ንስገደላ
ንቅድስቲ ድንግል ኣበር ዘይብላ
 ርህርህተ ሕሊና ብጽእት ኢኺ
 መዕረጊት ጸሎትና የለን ከማኺ
 ናይ ሕይወት መቐረት ድንግል ንስኺ
ወላዲተ ኣምላክ ማርያም
ባህርኺ ዘደንጹ ዘገርም
ካብ ፍጥረታት ኵሉ ናይ ዓለም
ከም ኣብ መርዓ ቃና ናይ ገሊላ
ተለመኒ ኣዴና ንዒ ንበላ
ስለ ክትመጸና ወዳ ሓዚላ
ወላዲተ ኣምላክ . . .,
308. ሰኣል ወጸሊ
ሰኣል ወጸሊ በእንቲኣነ
መልኣከ ሰላምነ /2/ ሚካኤል /2/,
309. ዘኬዎስ ዘኬዎስ
ዘኬዎስ ዘኬዎስ ንዓ ውረድ ካብ ሳግላ ንቤትካ ክውዕላ /2/
ብበረኸት በዓል ምሉእ ጸጋ ንኽትከውን ምስ ኣልፋ ኦሜጋ /2/
ነዚ ቃል ምስ ሰምዐ ብፍጥነት ወረደ
ጐይታ ንኽርኢ ድሌቱ ዛየደ
ኣብ ቤቱ ክምሳሕ ጐይታ ምስ ፈቐደ
ነንዝዓመጾም ዓጸፋ ክመልስ
እናልዓለ ሳጹን ኣብ ቅድሚ ክርስቶስ
ብጥብኣት’ውን ቆመ ዘጉሃዮም ክኽሕስ
ብሓጎስ ብደስታ ንየው ነጀው እናበለ
ከም እተፈትሐት ብተይ ኮይኑ እናዘለለ
ናይ ሕይወቱ ራእይ ስለ ዘስተብሃለ
ንሕና’ውን ንደይብ ናብ ሳግላና ሕይወት
ቤት መቕደስ ኣምላኽያ ናይ እምነት መሰረት
ከም ዘኬዎስ ንኹን ንኽንረክብ ድኅነት
ንሕና’ውን ንደይብ . . .,
310. ብዕሽነት ሓሳብ
ብዕሽነት ሓሳብ ብህርፋን ንስልጣን
ናብ ደልሃመት ኣትየ ብጥበብ ናይ ሰይጣን
ኣይተረድኣንን ከምዘምለኽኩ ንመን
እዚ ኵሉ ውርደት ኣባይ ኣይምበጽሐን /2/
ክሓስብ ኔሩኒ ኣርሒቐ ክጥምት
ርዒሙ ግን ልበይ ብናይ ሔዋን ቃላት
ፍጹም ስኢነሉ ንምንባር መቐረት
ዝባነይ ምስ ሃብኩ ነታ ምውቕቲ ቤት
ከወግድ ኔሩኒ ካብ ብልዒ ንበለስ
ስምብራት መርሓቕኩ ፈጺሙ ዘይድምሰስ
ተለመን ኣምላኸይ ንዓይ ንኽትፍውስ
ብንጹህ ኣእዳውካ ኣቝሳለይ ክትሕብስ
ክወናጨፍ እሳት ከም መብረቕ በራሪ
ኵለንትናይ የንቀጥቅጥ ንብዓትውን ይዛሪ
ንኣምላኽ ዘኪረ ከም ምዃኑ ፍቕሪ
ንስሓ ኣተኹ ኣበሳይ ከስተስሪ
ለሚነየ ኣነ ፈጺመ ብልበይ
መድኅን ክመጸኒ ካብቲ ላዕላይ ሰማይ
ይከኣሎ’ዩ ታኦስ ኵሉ ክገብረለይ
ክዘልል ክዝምር ከም እተፈትሐት ብተይ,
311. ረዲኤተይ ኢኻ
ረዲኤተይ ኢኻ እምባ ናይ ሕይወተይ
ጸገዐይ ኢኻ እህ ምርኩስ ኣብ ድኻመይ
ፍኖትካ ክኽተል ከይስሕት መኣዝነይ
ይጽውዕ ኣለኹ ንዓኻ መድኅነይ /2/
ካብ ባሕሪ ወጺኤ ምስ ኮንኩ ኣብ ደንደስ
ንቓልካ ረኺበ ሰዅዐ እስትንፋስ
ክዳውንተይ ጨቅዩ ክብል ጐሰስ ጐሰስ
ጽንዓትካ ሃበኒ ንድሕሪት ከይምለስ /2/
ማዕበላት ብሓባር እንክብሉ ጨርባሕባሕ
ኣእምሮይ ክናወጽ ክነብዕ ዝርንዛሕ
ንኣውያተይ ኣቕልብ ናይ ሕይወተይ መሪሕ
ኣእዳውካ ሃበኒ ውሉድካ ከይፈርሕ /2/
ታኼላታት ደንደስ ብኣእጋረይ ሓሊኾም
እንከየስጠሙኒ ናብ ውሻጠ ቤቶም
ጐይታይ ስሓበኒ ክእለ ካብ ገምገም
ኣብ ጥጡሕ ክረግጽ ከአንፍት ናብ ሰላም
ታኼላታት ደንደስ . . .,
312. ንዒ ናባይ
ንዒ ናባይ /2/ ኣደ ጐይታይ ንዒ ናባይ
ምስ ፍቁር ወድኺ ንዒ ናባይ
ምስ መድኃኔ ዓለም >> >>
ምስ ኣዳም ምስ ሔዋን >> >>
ካብ ሰባት ቀዳሞት >> >>
ክትባርኽኒ ንዒ ናባይ
ምስ መልኣከ ምሕረት ንዒ ናባይ
ቅዱስ ሚካኤል >> >>
ምስ መልኣከ ብስራት >> >>
ቅዱስ ገብርኤል >> >>
ክትባርኽኒ ንዒ ናባይ
ምስ ኣቦና ኣብርሃም ንዒ ናባይ
ምስ ይስሓቕ ያዕቆብ >> >>
ብሰናይ ተግባሮም >> >>
ዘስመሩ ኣምላኾም >> >>
ክትባርኽኒ ንዒ ናባይ
ምስ ኤፍሬም ሶርያዊ ንዒ ናባይ
ምስ ኣባ ሕርያቆስ >> >>
ብውዳሴን ቅዳሴን >> >>
ዝሃንጹ ብመንፈስ >> >>
ክትባርኽኒ ንዒ ናባይ
ንዘይጠቐስክዎም ንዒ ናባይ
ቅዱሳን ኵላቶም >> >>
ብዓምደ ደመና >> >>
ሓቢርኪ ምስኣቶም >> >>
ክትባርኽኒ ንዒ ናባይ,
313. ንዓ ቅዱስ ገብርኤል
ንዓ ንዓ ቅዱስ ገብርኤል ንዓ ንዓ /2/
ብኣማላድነትካ ርድኣና /2/
ሰማያዊ ብስራታዊ መልኣኽ ገብርኤል
ዝመጻእካ ከተብስራ ንድንግል
ኣብ ላዕሊ ኣብ ሰማይ ኣብ እዮር
ከተማልደና ምስ እግዚኣብሔር
ይሰማዕ ድምጽኻ ንረድኤት ንምሕረት
ለምነልና ቅዱስ ገብርኤል ሊቀ መላእክት
ባዕልኻ ምርሓና ናብ ሕይወት
ክንጸንዕ ከማኻ ብእምነት
ተልእኮኻ ንኣናንያ ኣዛርያ
ንሚሳኤል ከተውጽኦም ካብ መጋርያ
ዘድሓንካዮም ካብ ነበልባል
ኣቦ ኵልና ቅዱስ ገብርኤል
ገብርኤል ስምካ ግሩም ዘለዎ ምስጢር
ርድኣና ንደቂ ሰባት ዕዮ እግዚኣብሔር
ሎሚ ውን ገብርኤል ከም ቀደምካ
ምሕረት ለምነልና ካብ ኣምላኽካ,
314. ኣቦና ቅዱስ ኣረጋዊ
ኣቦና ቅዱስ ኣረጋዊ ዓለም ዝመነንካ ባሕታዊ /2/
ኣምሳል ኤልያስ /3/ ገዳማዊ /2/
ኣቦ ናይ እምነት ተጋዳሊ
ኣኽሊል ተዓዲልካ እቲ ዘይበሊ
ረዳኢ ዘኽታማት ትጉህ መምህር
ፍጹም ዝቐደሶ እግዚኣብሔር
ደብርኻ ትንገር እቲ ገድልኻ
ዕጹብ መንክር እዩ ትሕትናኻ
ገብርሄር ብዓል ብዙሕ ምክሊት
ኖላዊ ትጉህ ፍጡን ንረዲኤት
ሕሙማት ይሓውዩ ዕዉራት ይርእዩ
ብልማኖኻ ፍጹም ዝኣመኑ
ለምጻማት ይነጽሁ ጸማማት ይሰምዑ
ዘሚካኤል ይብሉ ኵሎም ይምሕጸኑ
ኣቡነ ኣረጋዊ ረዳኤ ነፍስና
ኣብ ዘለና ኣሊና ርድኣና
ስለቲ ምሕረት ድኅነት ሕዝብኻ
ካብ ልዑል ፈጣሪ ለምነልና ኢኻ;
315. ምስጋና’ኻ ክነግር
ምስጋናኻ ክነግር ኦ ጐይታ
ንውዕለትካ ከስተንትን ኦ ጐይታ
ከናፍረይ ክፈት ንልበይ ኣንጽህ
ንቅዱስ መንፈስካ ኣብ ውሽጠይ ኣስፍሕ /2/
ናይ ቀራንዮ ውዕለት ከይሃስስ ካብ ልበይ
ክደግሞ እናሻዕ ንሱ’ዩ ሰላመይ
ንሞተይ ደምሲሱ ዘህድአ መንፈሰይ
ካብ ጸልማት ባርነት ባሊሁ ንነፍሰይ
ንነዊሕ ዘመናት ካባኻ ርሒቐ
ከቕለሉ ብመንፈስ ኣብ ሰልሚ ወዲቐ
ኣባኻ ክሕየር እነኹ ይናፍቕ
ብላዛ ቃላትካ ዘልዓለም ክሕንቅቕ
መስተንክር ኮይኑኒ ሕያው’ዩ ፍቕርኻ
ቃላት ይሓጽረኒ ክገልጾ ሰናይካ
ንስቕታ ፈቲነ ግና ኣይከኣልኩን
ክዝምር’የ በቃ ውዕለትካ ከስተንትን
ናይ ሕይወተይ ዕያግ ኣብዚ ንኸብቅዕ
ሞይትለይ’ዩ ኣምላኽ ሰላመይ ከደንፍዕ
ኣርማይ ከልዕሎ’የ መስቀልዩ ሰንደቐይ
ክነግር ክምስክር ንዘሕለፎ ስለይ,
316. ኣደ ጐይታይ
ንኤልሳቤጥ ዝበጻሕኪ ኣደ ጐይታይ ንዒ
ከመስግኖ ክውድሶ ነቲ ክቡር ስምኪ
ናይ ኤልሳቤጥ ቦታ ተኪኤ ክቐውም
ክዝምር ክውድስ ኣይክእሎን ከርምም
ኣደ ጐይታይ ናባይ ክትመጺ ካበይ ኮነ ክብል
ድምጺ ሰላምታኺ ሰሚዔ መንፈሰይ ከጥልል
ኣብ ቅድሜኺ ድንግል ኮይነ ክሰራሰር
ክጸናናዕ እወ ኣርዑተይ ክስበር
ናይ ያዕቆብ መሳልል ኢኺ ዝረኣያ ኣብ ሎዛ
ገላግልያ ንሕይወተይ ካብ ናይ ዓለም ቃንዛ
ጽበት ናይ ከርስኺ ሰፊሑ ካብ ሰማይ
ኣብ ማሕጸንኪ ጾርኪ ንልዑል ኣዶናይ
ዕጸ ጳጦስ ዘሲና ኢኺ ዝጾርኪ ሃልሃልታ
ካብ ማሕጸንኪ ብዝተረኽበ ረኺብና እፎይታ
ኣስምዕኒ ድንግል ክሰምር ሃንቀውታይ
ወደየ በልኒ ክምእዝ ሕይወተይ
ኣብ ጽላልኪ ብምህላወይ ተመሰልኩ በሃም
ነዓይ ምሳኺ ይሕሸኒ ኣይደልን ክልብም,
317. ቅዱስ ሚካኤል
ኣኽናፍካ ይዘርጋሕ ቀቅድሜና ምራሕ /2/
ቅዱስ ሚካኤል /3/ ናይ እስራኤል መሪሕ /2/
ኣብ ሓቀኛ መጽሓፍ ዝተጻሕፈ ኵሉ
ከፍልጠና በለ ዳንኤል ከምዚ ኢሉ
ዝረድኣኒ ነዓይ መስፍን ናይ እስራኤል
ሚካኤል’ዩ ዝሕልወኒ ሚካኤል’ዩ
ዘጽንዓኒ መልኣኽ ናይቲ ልዑል
ከም ዳንኤል ንኹን ንፍለጥ ረድኤቱ
ቅድሜና ንግበሮ ክንወፍር ክንኣቱ
ንነቢይ ሙሴ ከም ዝበሎ ኣምላኽ
ቀቅድሜኻ መልኣኸይ ኣሎ
ንቓላቱ ኣስተብህሎ እንቢ ኣይትበሎ
መቐረት ኣልቦ’ዩ መኣዛ ሕይወትና
እነሕልፎ ኵሉ ስደት ዓዲ ጓና
ከተመቅሮ ሃሉ ኣብ ቅድሜና
ከይንዕንቀፍ ኣኽናፍካ ዘርግሕ
ባልሃና ካብቲ ዘፍርሕ ዘይድንግጽ ዘይርህርህ
ኣብ በረኻ ሲና ኣብቲ ናይ ትማሊ
ንሕዝቢ እስራኤል ዝኾንካ መጽለሊ
ሎሚ’ ውን ከምኡ ቅዱስ ሚካኤል
ክትድግፎም ነሕዋትና ኩሎም
ንዘለዉ ዓቕሎም ኣጽቢቦም ርድኣዮም /2/,
318. ሰማይ’ዩ ዝፋኑ
ሰማይ’ዩ ዝፋኑ ምድሪ መርገጽ እግሩ
ይምስገን ንዘልዓለም ልዑል ኣብ መንበሩ
ካህናት ናይ ሰማይ ኩሎም ብሓድነት
ይዓጥኑ ኣለዉ መንበረ ጸባኦት
ኣኽሊሎም ኣውሪዶም ሰጊዶም ብፍርሓት
ሰማይ’ዩ ዝፋኑ ምድሪ መርገጽ እግሩ
ይምስገን ንዘልዓለም ልዑል ኣብ መንበሩ
ቅዱስ /3/ ክብሉ ኣብ ኣርያም
ንገንሸል ፋሲካ ዝተዋሕሰ ብደም
ቅዱሳን መላእክት ኣኽናፎም ዘርጊሖም
ሰማይ’ዩ ዝፋኑ ምድሪ መርገጽ እግሩ
ይምስገን ንዘልዓለም ልዑል ኣብ መንበሩ
ከም ደሃይ ብዙሕ ማያት ከም ብርቱዕ ነጎድጓድ
ህጻናት ቤተልሔም ኮይኖም ሓደ ነገድ
የቕርቡ ኣለዉ ማህሌት ብመረግድ
ሰማይ’ዩ ዝፋኑ ምድሪ መርገጽ እግሩ
ይምስገን ንዘልዓለም ልዑል ኣብ መንበሩ
ሰረገላ እሳት እዩ መንኮርኮሩ
ይሕምበብ ኣብ ንፋሳት ኣብ ማያት ጠፈሩ
መንክር’ዩ ኣምላኽና ዕጹብ’ዩ ነገሩ
ሰማይ’ዩ ዝፋኑ ምድሪ መርገጽ እግሩ
ይምስገን ንዘልዓለም ልዑል ኣብ መንበሩ
ንመንግስቱ ሕልፈት ዘይብሉ ዘልዓለም
ስገዱ ብፍርሓት ዘለኹም ኣብ ዓለም
ንኤልሻዳይ ኣምላኽ ቅዱስ እናበልኩም
ሰማይ’ዩ ዝፋኑ ምድሪ መርገጽ እግሩ
ይምስገን ንዘልዓለም ልዑል ኣብ መንበሩ,
319. ናይ መን ዲና ንሕና
ናይ መን ዲና ንሕና ናይ መን ናይ መን /2/
ናይ ጳውሎስ ዲና ናይ ኣጵሎስ
ወይስ ናይ ኬፋ ኢና ናይ ክርስቶስ /2/
ብወገን ዓሌት ዘመድ ፍጹም ከይንእሰር
ብመልክዕ ኣምላኽና ዝተፈጥረ ፍጡር
ነኽብሮ ነልዕሎ መን’ዩ ብዘየገድስ
ንዅሉ ፍጡር ኣምላኽ ስርሓት ክርስቶስ
ሰብ ክልተ ልቢ ኣይንኹን ሓደ ልቢ ንሓዝ
እንታይ ኮን ሒዙና ልብና ዘደንዝዝ
ንኸይንፋቐር ዝፈሊ ነእምሮ ዝገዝእ
ንጠምት ናብ ቀራንዮ ሕሊናና ንግታእ
ምፍልላይ ምብትታን ዘይርከቦ ረብሓ
ኣብ ሽግር ዘውድቕ ዘይገድፍ ብደሓን
ዕላማና ሓደ ክነሱ ምትፍናን ኮይኑ
ብሻራ ጽልኢ ባእሲ ኣካልና ማሲኑ
ንሕና ናይ መን ምዃና ንፍለጥ መጀመርታ
ናይ ክርስቶስ ኢና ናይቲ ለዋህ ጐይታ
ናይ መን ደኣ ክንከውን ንደሊ ኣሎና
ሎሚ ነስተውዕሎ እምበር ናይ መን ኢና ንሕና
በሉ ዋና ኣሎና ዘፍሰሰልና ደሙ
ሕማምና ፈዊሱ ንሱ ብሕማሙ
ኣምላኽና ፍቕሪ’ዩ ከቶ ኣይንፈላለ
ንገስግስ ብሓድነት ናብቲ ዝለዓለ,
320. ኢየሱስ’ዩ መድኃኒና
ብኽቡር ደሙ ዝገዝኣና
ንጹህ ደሙ ዘፍሰሰልና
ኢየሱስ’ዩ መድኃኒና
ገንሸል ፋሲካና ምንጪ ናይ ሓጎስና
ካብ ጸልማት ባርነት ዝተበጀወና
ቆሲሉ ደኣ ‘ምበር ኣቑሲሉ ኣይኮነን
ማሪኹ ልብና ዝበልና ንኣምን
ንሱ’ዩ ኣምላኽና መድኅን ናይ ሕይወትና
ዝተወሃሃደ ለቢሱ ሥጋና
ፍጡር’ዩ ኣይንብልን ከምቶም ዝዓሸዉ
ኣብ ዕንደራ ሰይጣን ፍጹም ዝዓለዉ
ነስተውዕል ኵልና ዝተኸፍለ ዋጋ
ፈንቂሉ ዘውጽኣና ካብ ሰይጣን መንጋጋ
ተፈዊስና ኢና ቁስልና ሃሲሱ
ብመከራ ጐይታ ፍጹም ተደቢሱ
ኣማላዲ ኣይኮነን ኣምላኽ’ዩ ዘልዓለም
ንርእሱ ዘትሓተ ክህበና ሰላም
ልቦና ግበሩ ኣይትጠራጠሩ
ኣብ ቅኑዕ ጎደና ብጥበብ ንበሩ,
321. ኤልሻዳይ (ገጽ 468),
322. እግዚኦ መሓረና (ገጽ 468),
323. ካባኻ ተፈልየ
ካባኻ ተፈልየ ናብራ ኣይክእሎን በይነይ
ብዘይ ንስኻ ጐይታይ ትሩፍ’ዩ ዓቕመይ
ኣብ ዓራት ደቂሰ ንዓመታት ሓይሊ ስኢነ
ተስፋይ ቅሂሙ በቃ ኢለ ሞተይ ለሚነ
ሓይለይ ንኽሕድስ ኢልካ ጐይታ መጺኻ ኣብ ጎድነይ
ተመስገን ክበረለይ ኣምላኽ መላሲ ልበይ
ኣብ ኣጻምእ ከም ዘሎ ፍጡር ንዓይኒ ማያት
ዝናፍቕ ንኽሰቲ ካብኡ ንስለ ርውየት
ይናፍቕ ኣለኹ ኣነ ኣምላኽ ዛራ ቃላትካ
ምስ ሰተኻሉ ዘየጽምእ ዘሎ ኣብ ቤትካ
ካብ ቤትካ ወጺኤ ኣብ ዙርያ ዓለም ምስ በልኩ ኮለል
ሕሊናይ ዓሪቡኒ ኣነስ ኮይነ ሰንፈላል
ክጠፍእ ኣይፈቐድካን ጐይታ ፍጹም ክርሕቕ
ንኣንፈተይ ኣቕንዓዮ ሎሚ ፍጹም ክጸድቕ
ሩፍታ ተሰሚዑኒ ሎሚ ኮይነ ምሳኻ
ጾረይ ምስ ኣራገፍኩ ኵሉ ጐይታይ ቅድሜኻ
ሓጎስ ይሰፍን ኣሎ ኣብ ልበይ ዘይብሉ ደረት
ብነጻ ተዓዲለዮ’ለኹ ብዋጋ ዘይግመት,
324. ውዕለትካ ኦ ጐይታ
ውዕለትካ ኦ ጐይታ ሰማያዊ
ፍቕርኻ ኦ ኣምላኽ ዘልኣለማዊ /2/
ከዘንቱ ንውዕለትካ ብመዝሙር
ዓው ብዝበለ ድምጺ ክዝምር /2/
ኣካላተይ ክቑንዞ ብመከራ
ኤሊፋዝ ምስ ብጾቱ ቆይሙ ሻራ
ኣነ ግን ኣይዓሸኹን ኣመስጊነ
ብስምካ እግዚአብሔር ተማሕጺነ
ናብራይ ተመሊሱኒ /3/
ሰላም ሰፈነ
ሃማን ተንኮል ፍሒሱ ከሳቕየኒ
መስቀሉ ኣዋዲዱ ክሰቕለኒ
ኣምላኸይ ስቕ ኣይበልካን ገኒሕካዮ
ኣባይ ዘለካ ፍቕሪ ኣርኢኻዮ
ኣብ ዘዳለዎ /3/
መስቀል ሸንኪርካዮ
ንስለይ ዝሰተኻ ምቁር ዕረ
ኣብ ቀረንቅራ ቦታ ሞት ስዒረ
እዚ ግን ብሳላኻ’ዩ ብደምካ
ዓወት ንኽጎናጸፍ ሕይወት ሂብካ
ተዓዊተ ኽብል /3/
ክረግጽ ክድልድል
እዚ ኢለ ኣይትንትኖን ፍቕርኻ ኣብ ልዕለይ
ገሊጸ ኣይውድኦን ዝወዓልካለይ
ብዘለኒ ዓቕሚ ግን ክዝምር’የ
ኣብ ኣደባባይ ዓለም ክምስክር’የ
ኣምላኸይ ንውዕለትካ /3/
እዚ’ኳ ይውሕደካ;
325. ዘፍቀረና
ዝያዳ ኵሉ ፍጥረቱ ኣብሊጹ ንዘፍቀረና
ውሬታ ንምለሰሉ ብመዝሙር ምስጋና
ንምንጪ ሕይወት አምላክ ናይ ኣቦታትና
ብግብሪ ዓቢና ኣብ ቅድስት እምነትና /2/
ዘኽቲምና ክነብር ዘይሓደገና ኣቦ
ብርሃን’ዩ መርሓዊ ንኵሉ ዝጸበቦ
ብፍቕርን ሰላምን ንሕይወትና ዘጽለሎ
ንቕዱስ ኣምላኽና የብሉን ዝመስሎ /2/
ኣምላኽ ኣማልክት’ዩ ፍጹም ምሉእ ለዋህ
መስፈር ኣልቦ ፍቕሩ ብሓሳብ ዘይብጻሕ
ብበረኸት ወንጌል ብቅዱስ ምስጢሩ
ሕይወትና ዘድሓነ ጸላኢ ኣሲሩ /2/
ቁስልና ዝዝንን ሕያዋይ ሳምራዊ
ንሱ’ዩ አምላክና ክርስቶስ ኖላዊ
ካብ ትማል ናብ ሎሚ ዘይቅየር ነባሪ
ንዘምር ብሕብረት ነቲ ናቱ ክብሪ /2/
መከራ ዝጾረ ከርሕቕ ኃጢኣትና
ብሥጋኡን ደሙን ሕይወት ዝሃበና
ኣሰሩ ንርገጾ ንስዓቦ ሓቢርና
ትንሳኤ ክንረክብ ንዕኡ መሲልና /2/,
326. ድንግል ማርያም
ምንጪ ናይ በረኸት ዘይትነጽፍ ዒላ
ንዝተማሕጸና ኣደይ ንዝበላ
ሕይወት እትዕድል ሕይወት ኣፈልፊላ
ድንግል ማርያም’ያ እወ ድንግል ባዕላ
ጓል ካህናትን ነገስታትን ጠጥዒ ስርወ እሴይ
ሕልፊ ጸሓይ ድምቀታ ዳግማዊት ሰማይ /2/
ዋሕዛ ዘይነጽፍ’ዩ ፈልፋሊት ጽሩይ ማይ
ኣፍደገ ናይ ገነት ኣደ ኣዶናይ /2/
ዕባይ ቤተመቅደስ ንጽሕና ጋምኣ
ብመልኣክ እትግልገል ፍሉይ ዝጸግኣ /2/
መሳልል ሰማያት ኵሉ በሃጊኣ
ሕልፊ ኵሉ ፍጡር’ያ የለን መዘናኣ /2/
ካብ ሔዋን ፍልይቲ ርስሓት ዘይለገባ
ሓድጊ ናይ ድኅነትና መርሃዊት ጸበባ /2/
ከነኣን ተዋሕዶ ቦታ መዓር ጸባ
ምቁር ዝፍሬኣ ምእዝቲ ዕንበባ /2/
ብመን ክንምስላ እንታይ’ከ ክንብላ
ኣደን ድንግልን አምላክ ዝዓደላ /2/
ዘይትነድድ ቆጥቋጥ ፈራይት ዘለላ
ምችእቲ መዕረፊት ልዑል ዘጽለለላ /2/,
327. ብቃልን ስጋን
ብቃልን ስጋን ፍጹም ዝተወሃሃደት
ቅዱሳን ኣቦታት ዘቖምዋ ደረት
ርስሓት ዘይብላ መሳልል ሰማያት
ሓቀኛ መገዲ ተዋሕዶ ሃይማኖት
ሕማቕ’ዩ ጊዚኡ ክፉእ’ዩ ዘመኑ
ጸላእቲ በዚሖም እምነት ዘማስኑ
ሓልወኒ አምላክ ካልኢት ከይተረፈ
ንዓኣቶም ከይመስል ተዋሕዶ ገዲፈ /2/
ተዃሉ እንከለዉ ኣባጊዕ ዝመስሉ
ክፋእ ተኾልኲሎም ምሳና ዘጽልሉ
ምስኦም ንኸይሓብር ኪዳንካ ከጽንዕ
ኣጽኒዕካ ሓዘኒ ኣንፈተይ ከቕንዕ /2/
ደጊኦም ትሕትና ፍቕሪ ዝተኳሕሉ
ውሽጦም ግን ዝናኸስ ነፍሲ ዝምንጥሉ
ምፍላዮም ስኢነ ኣብ ሰልፎም ከይሓብር
ጸጋኻ ሃበኒ ጉዕዞይ ንኸነጽር /2/
ዝንቕንቓ የለን ድልዱል’ዩ ሰረታ
ዝሕደስ ኣይኮነን ጽኑዕ’ዩ ደረታ
ርስትና ንሓሉ ንኹነላ ዋልታ
ነታ ዘይትሓልፍ ክንከውን ወረስታ /2/,
328. ንግሥተ ሰማይ
ገነይኩ ለኪ ኦ ንግሥተ ሰማይ
ለባሲተ ብሩህ ፀሓይ
ከመ ርእሰ ኃምሳ ሣልሳይ
ኣስተበቁዐኪ ድንግል እመ ኣዶናይ
በቅድሜኪ ነፍስየ ትዕበይ
ንዑ ንስግድ ቅድመ ሥዕላ
ንዑ ንስግድ ለማርያም ድንግል ርግበ ገሊላ
ንዑ ንስግድ እስመ ወለደት ለነ ኣምላከ ተድላ
ንዑ ንስግድ ለክብረ ንግሣ
ንዑ ንስግድ አምላክ ኃደረ በውስተ ከርሣ
ንዑ ንስግድ ሠራዬ ኃጢኣት ወአበሳ
ንዑ ንስግድ ቅድመ ሥላሴ
ንዑ ንስግድ ለማርያም ድንግል ወለተ ሙሴ
ንዑ ንስግድ እስመ ወለደት ለነ ኣምላከ ነጋሤ
ንዑ ንስግድ ወንግነይ ላቲ
ንዑ ንስግድ ለማርያም ድንግል ወለተ ማቲ
ንዑ ንስግድ እስመ ተስፋነ ንረክብ እምይእቲ
ንዑ ንስግድ ለባሕቲታ
ንዑ ንስግድ ለማርያም ድንግል ርግበ ኤፍራታ
ንዑ ንስግድ ጸሎታ በረከታ ይክድነነ ወልታ,
329. በምሕረት ብዙህ
ሐውጸነ በምሕረት ብዙኅ ሐውጸነ
በምሕረት ብዙኅ /3/ ሐውጸነ,
330. ዕቀብኒ እግዝእትየ
ዕቀብኒ እግዝእትየ እምነ አርዌ ዘሆጻ
ህየንተ ሰናይ ለሰብእ ዘይሁብ ዐመጻ,
331. ቀዋምያን ለነፍሳት
ቀዋምያን ለነፍሳት እሙንቱ ሊቃናት ዑራኤል ወሩፋኤል
ይትፌነዉ ለሳህል /2/ እምኃበ ልዑል;
332. ሓቀኛ ዝኾነት
ሓቀኛ ዝኾነት ሃይማኖትና
ብደሙ መስሪቱ ኣምላኽ ዘጽንዓልና
ተዋሕዶ ንጽህቲ እምነትና
ንኣዳም ንሔዋን ተስፋ ዝሃበላ
ኣምላኽ ካብ ማርያም ዝተወለደላ
ሓንቲ'ያ ሃይማኖት ካልአይቲ ዘይብላ
ንተዋህዶ ክብሉ ቅዱሳን ኣቦታት
ሂወቶም ሰዊኦም ኮይኖም ሰማእታት
ኣረኪቦሙና'ለዉ ቅድስት ሃይማኖት
ቅዱስ ጊዮርጊስ ሊቀ ሰማእታት
ሕይወቱ ሰዊኡ ጸኒዑ ብእምነት
ኣርኣያ ክኸውን ንኹሎም ፍጥረታት
ንሕና'ውን ኩልና ከምቶም ኣቦታትና
ክንጸንዕ ይግባእ በዚኣ እምነትና
ምእንቲ ክንረክብ ክብሪ ካብ ኣምላኽና,
333. ኣነ መን'የ ኢልና
ኣነ መን’የ ኢልና ርእስና ንመርምር
ኣብ ቅድሚ ኣምላኽና ኃጢኣትና ንዘክር
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ናይ ኣምላኽ ትእዛዛት ብኣና ተጣሒሱ
ብዝሙት ብሓሜት ኣካልና ረኺሱ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ናይ ሥጋ ጥቕሚ ርእዩ ልብና ሰዲዑ
ሞት ክሳብ ዝወስደና ንምንታይ ዘንጊዑ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ንንስሓ ዝኸውን ካብ ሃበና ዕድመ
ንመለስ ናብ ኣምላኽ ብርሃና ከይጸለመ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ኣሞጽ ኣብ ትንቢቱ ከም እተተንበዮ
ነፍስና ከይትጠሚ ቃሉ ንስምዓዮ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ናይ ጻድቃን ሰማእታት ናይ ድንግል ጸሎታ
ኣይፈለየና ኣብ ቅድሚ ልዑል ጐይታ
በደልና ኣሚና ርእስና ኣትሒትና
በደልና ኣሚና ንለምን ኣምላኽና ,
334. ካብ ሰማይ ሰማያት
ካብ ሰማይ ሰማያት ናብ ምድሪ ወሪዱ
ንደቂ ሰባት ኢሉ ተዋሪዱ
ሓጢኣት ዘይባህሪኡ ብኣምላኽነቱ
ምእንታይ ተሰቒሉ ኣብ ማእከል ሸፋቱ
ናትና ፍቕሪ ስሒብዎ ተሰቒሉ ኣብ ቀራንዮ ጎቦ
ኣዲኡ እንታይ በለት ሓቚፋ ዘዕበየት
ፎቖዶ በረኻ ምስኡ ዝተሰደት
እንታይ እዩ ጌሩ እንታይ’ዩ በዲሉ
መላእ ኣካላቱ ብገመድ ቆሲሉ
ናትና ፍቕሪ ስሒብዎ ተሰቒሉ ኣብ ቀራንዮ ጎቦ
ቀላያት ኩሎም ዝግዝኡሉ
ንደቂ ሰባት ማይ ጸሚኡኒ ኢሉ
ደምን ረሃጽን ብገጹ እናወረደ
ክትበኪ ረአያ እታ ርህርህቲ ኣደ
ናትና ፍቕሪ ስሒብዎ ተሰቒሉ ኣብ ቀራንዮ ጎቦ
መከራ ከይፈርሐ ዝተኸተለ
ዮሓንስ በኸየ ወይለይ እናበለ
ክሳብ መወዳእታ ብትብዓት ዝሰዓቦ
እንሀት ኣዴኻ ኢሉ ንዮሓንስ ሃቦ
 ናትና ፍቕሪ ስሒብዎ ተሰቒሉ ኣብ ቀራንዮ ጎቦ,
335. ምስጋና ንማርያም
ምስጋና ንማርያም ካብ ሞት
ኣድኂና ብሕይወት ዘንበረትና
ናይ ቅዱሳን ሕይወት ኣደ መድኃኒና /2/
ንዓኺ መሪጹ ከይተፈጥረ ዓለም
ንዓና ንኸድሕን ሕያው መድኃኔ ዓለም
ብኣኺ ኢና’ሞ ሕይወት ዝረኸብና
ምስጋና ይብጻሕኪ ማርያም ኣዴና
ካብ ሰማይ ወሪዱ መድኃኔ ዓለም
ብሓቂ ይመስገን ይኽበር ንዘልዓለም
ንዘምር ኩልና ንጐይታ ፈጣሪ
ክንዲ ዝሃበና ናይ ዘልዓለም ክብሪ
ሓጢኣትና በዚሑ ሸኽሙ ከቢዱና
ኣቃልልና’ዶ ርህርህቲ ኣዴና
ተግባርና ከፊኡ መሲልና ንዓለም
ኣድሕንና ድንግል ካብ እሳተ ገሃነም
ጸጋ ዝተመልኣኪ ማርያም ቅድስቲ
ካብ ኩለን ኣንስቲ ንስኺ ሕርይቲ
ንዓና ደቅኺ ሓጢኣት ዝበዝሓና
ካብ ፍቑር ወድኺ ምሕረት ለምንልና
መሰረት ሕይወትና ድኅነት ናይ ነፍስና
ኣምላኽ ብምውላድኪ ካብ ጸልማት ወጺና
ካብ መከራ ኣውጺኡ ክህበና ሰላም
ተወሊዱ ጐይታ ካብ ድንግል ማርያም,
336. ኣምላኽ እንክግለጽ
ኣምላኽ እንክግለጽ ብዘፍርሕ ግርማኡ
ቅዱሳን መላእክት መለኸት እንክነፍሑ
ናይ ደብረ ዘይት ቃሉ ዝፍጸም ኣኺሉ ጊዜኡ
ተስፋ ንገብር ኩልና ናይ ኣምላኽ ምምጽኡ /2/
ወርሒ እንክትጽልምት ከዋኽብቲ እንክረግፉ
ጸሓይ እንክትጠፍእ ሰማይን ምድርን እንክሓልፉ
ፍርድና ክንቅበል ደቂ ኣዳም ኩልና ንስራዕ
ኣብ ቅድሚ ኣምላኽ ይርአ ተግባርና ይቕላዕ /2/
ጻድቃን እንክወርሱ መንግስተ ሰማያት
ኃጥኣን ይኸዱ ናብ ገሃነመ እሳት
ከምዚ ኣይመሰለናን ነይሩ ይብሉ ብብኽያት ብኣውያት
ፍርዶም ይቕበሉ ካብ ኣምላኽ ዘይውዳእ መዓት /2/
ናይ መድኃኔ ዓለም ዘይልወጥ ቃሉ
ኣይተርፍን ክመጽእ’ዩ ቅዱሳን ኣኸቲሉ
ኃጥኣን እንክበኽዩ ጻድቃን ይዝምርሉ
ንሕና’ኸ ኣበይ ይኸውን እንርከበሉ/2/,
337. እግዚአብሔር ምሕረትካ ዓድለና
እግዚአብሔር ምሕረትካ ዓድለና /2/
ንዓና ደቅኻ ይቕሬታ ሃበና /2/
ልመናና ስማዕ ፈጣሪና
በዲልናካ ኢና’ሞ ሓላዊና
ጐይታ እሙን ቅዱስ ምሕረትካ ሃበና
ሰላምካን ፍቕርኻን ኣይፈለየና
ካብ ርጉም ጸላኢ ኣምላኽ ሓልወና /2/
በቲ ረቂቕ ሓይሉ ሰይጣን ከይስዕረና /2/
ልመናና ስማዕ ፈጣሪና
በዲልናካ ኢና’ሞ ሓላዊና
ጐይታ እሙን ቅዱስ ምሕረትካ ሃበና
ሰላምካን ፍቕርኻን ኣይፈለየና
ድንግል ማርያም ምሕረት ለምንልና /2/
ፍቕሪ ንኽህበና እግዚአብሔር ኣምላኽና /2/
ልመናና ስማዕ ፈጣሪና
በዲልናካ ኢና’ሞ ሓላዊና
ጐይታ እሙን ቅዱስ ምሕረትካ ሃበና
ሰላምካን ፍቕርኻን ኣይፈለየና
ኣብ ቅዱስ እምነትና ኣጽንዓና /2/
ምእንቲ ክንወርስ ተስፋ መንግስትኻ /2/
ልመናና ስማዕ ፈጣሪና
በዲልናካ ኢና’ሞ ሓላዊና
ጐይታ እሙን ቅዱስ ምሕረትካ ሃበና
ሰላምካን ፍቕርኻን ኣይፈለየና,
338. ሓረገ ወይን
ሓረገ ወይን /2/
ሓረገ ወይን ኣንቲ ማርያም
ኣጸደ ወይን /2/
ኣጸደ ወይን ኣንቲ ማርያም
ትመስሊ ፊደለ ወትወልዲ ወንጌለ
ዘታገምሪ ነበልባለ
ትመስሊ ሰማየ ወትወልዲ ጸሓየ
ዘታገምሪ ኣዶናየ
ትመስሊ መሶበ ወትወልዲ ኮኮበ
ዘታጸግቢ ርሁበ
ትመስሊ መቅደሰ ወትወልዲ ንጉሰ
ዘታገምሪ መንፈሰ ቅዱሰ
ትመስሊ ታቦተ ወትወልዲ ጽላተ
ዘታገምሪ መለኮተ
ትመስሊ ገራህተ ወትወልዲ ሰዊተ
ዘታጸድቂ ነፍሳተ
ትመስሊ ደመና ወትወልዲ ሕብስተ መና
ዘታገምሪ ጥዒና
ትመስሊ ስኂነ ወትወልዲ መድኅነ
ወትፌውሲ ዱያነ
ትመስሊ ምሥራቀ ወትወልዲ መብረቀ
ወታለብሲ ዕሩቀ
ለኣብ መርዓቱ ወለወልድ ወላዲቱ
ወለመንፈስ ቅዱስ ጽርሐ ቤቱ
ስብሐት ለኪ እምዘበላዕነ ሥጋ ወልድኪ
ወእምዘሰተይነ ደመ መሲሕኪ
ኣግብርትኪ ወኣእማትኪ
ለዓለመ ዓለም ኣሜን /2/,
339. ኦ ጐይታና
ኦ ጐይታና መን ኣሎ ከማኻ /2/
ንዓና ክትብል ኣብ መስቀል ተሰቐልካ /2/,
340. ንኽንሳሕ
ንኽንሳሕ መንፈስ ቅዱስ ኣይትፈለየና
ኣይትፈለየና/2/ ሓይልኻ ሃበና,
341. መራሒት መንግስተ ሰማያት
መራሒት መንግስተ ሰማያት ድንግል ማርያም /2/
ኣድሕንና ንዓና ደቅኺ ካብ ገሃነም /2/,
342. ሰላም ንዓኺ
ሰላም ንዓኺ ማርያም ፈጣሪ ንምውላድ ዝበቓዕኪ
ኣምላኽ ንዓኺ እንተዘይሓድገልና
ከም ሰዶምን ከም ጎሞራን ኹልና ምኾና /2/,
343. ርህርህተ ሕሊና
ማርያም ማርያም ድንግል ማርያም
ርህርህተ ሕሊና /4/ ማርያም,
344. ንዒ ባርኽና
ምስ ቅዱስ ሚካኤል ወገብርኤል ኣዴና ንዒ ማርያም
ንዒ ባርኽና ከምቶም ኣቦታትና /2/ ኣዴና ንዒ ማርያም,
345. ያሬድ ተፈትዎከ ወይነ
ያሬድ ተፈትዎከ ወይነ /2/ በኣማን
ትናዝዘነ ያሬድ በጥዑም ዜማ
ትናዘዘነ ያሬድ /2/ በጥዑም ዜማ,
346. ስብሐት ለእግዚአብሔር
ስብሐት ለእግዚአብሔር ኪያነ ዘፈጠረ ከመ ናምልኮ
ስብሐት ለማርያም እመ አምላክ እግዝእትነ ወመድኃኒትነ
ስብሐት ለመስቀለ ክርስቶስ ዕፀ መድኃኒት ኃይልነ ወጸወንነ።;
347. ብሓድነት ንጸውዓዮ
ብሓድነት ንጸውዓዮ እግዚኦ ንበል ኮታ
ትርግታ ልብታትና ሓደ ይኹን ሓደ ረምታ
ውህደት ሕብርታትና’ዩኮ ናይ ገጹ መልክዕ
ኣብ ፍቕሪ እንድዩ ጐይታ ፍጹም ልቡ ዝርታዕ
ስልማትሰማይ ወርሕን ከዋኽብትን
ግርማ ትርኢቶም ክነቦም ዝፍትን
ነጸብራቕ ብርሃኖም ዘወናውን ጥበብ
ምስጢር ሓድነቶም ሰማያዊ ድባብ
ኦ ደቂ ብርሃን ኦ ደቂ ወንጌል
ስኒት’ዩ መልክዕና በረኸት ዘገንፍል /2/
ለውሃት መንፈሶም ማዕረ ዝዕያሮም
ጥሙራት ልቦም ንቡር ‘ተዘይገብሩ
ሕብረ ብዙሃን ኣርድእት ቅዱሳን
ከመይ'ሎም ምጸንዑ ኣብ ሓደ ልሳን
ኦ ደቂ ብርሃን ኦ ደቂ ወንጌል
ኣልቦ ፍቕሪ ጉያ ውህበት የለን ኣኽሊል /2/
ኣካል ገረቡ ተፈጢርና ደቁ
ፈልሲ እምነትና ከጉላዕልዕ ጸዲቑ
ኣብ ጉንዲ ወይኑ ጨናፍር ንተኸል
የለን ዝሰልዓና ንፋስ ኮነ ማዕበል
ኦ ደቂ ብርሃን ኦ ደቂ ወንጌል
ቃሉ እንድዩ ስታይና ማይ ሕይወት ዝፍልፍል /2/
ንጉሥ ነገስታት ምስ ከፈተ በሪ
ከንቱ'ዶ ኣይበልናን ሕይወት ብዘይ ፍቕሪ
ቀንዴል ጽድቅና ተመልኣ ትሩፋት
ሓልዮት'ዩ ብርሃኑ ዓንቀጹ ዘኽፍት
ኦ ደቂ ብርሃን ኦ ደቂ ወንጌል
ሕድገት’ዩ ምስልና ናይ ሓድነት መትከል /2/,
348. መቐረት ሕይወተይ
መቐረት ሕይወተይ መብራህቲ ናይ ገዛይ
ረዳኢት ድኹማት ዋሕሳ ንነፍሰይ /2/
ንስኺ'ኺ ድንግል ኣደ ኣምላኽ ኣደ ኣማኑኤል
ጥራዩ ጋዝ ሒዘ ዘይተይ ተወዲኡ
መብራህቲ ዘይብለይ መርዓዊ መጺኡ
ግዳም ንኸይተርፍ ከይትጠፍእ ነፍሰይ
ሎሚ ደግፍኒ ጸግዒ ናይ ሕይወተይ
ንገርዮ ኢኺ ንፈቃር ኣዶናይ
ውራይ ንኽገብር ኣጋይሽ ዓዲመ
ዝብላዕ ዝስተ ሽሻየይ ቀሪበ
ወይኒ ተወዲኡ ዓቕለይ ከይጸበኒ
ምጺ ናብ ውራየይ ምስ ክቡር ወድኺ
ዝጎደለ ኵሉ መታን ክትምልኢ
ጊዜና ከፊኡ ላዕልን ታሕትን ንብል
ብትምኒት ሓሳብና ክንፈትሖ ንፍትን
እንትርፎ ጭንቀትሲ ገለኳ ኣይነፍርን
ወድኺ ዘይብሉ ፈጺሙ ኣይመልእን
ንገርልና ደኣ መታን ንኽንድሕን,
349. ኤልሻዳይ ኢኻ
ኤልሻዳይ ኢኻ ኵሉ ትገብር
የለን ዝሰኣን ንዓኻ
ካብ ባሕሪ ጎቲትካ ኣውጺኻኒ
ንዓኻ ዝኸፍሎ ጐይታይ እንታይ ኣሎኒ
ተዘሪጉ ኵሉ ቅሳነት ሰላመይ
መሬት ብብርሃኑ ጸልሚቱኒ ንዓይ
ብጥቓይ ክትሓልፍ ወረኻ ሰሚዐ
ወዲ ዳዊት መሓረኒ ኢለ'ውን ጨዲረ
ዝሰኣንክዎ ብርሃን ካብ ፈላጣት ዓለም
ረኺበ'የ /2/ ካባኻ ረኺበ ክበር ንዘልዓለም
ንቑጽ መሲሉኒ ኣብ ጥልቂ ማይ ኣትየ
ከባብየይ ጠሚተ ርድኡኒ'ውን ኢለ
ሰባት ዝሰኣኖም ቀሊል'ዩ ንዓኻ
ኦ ኣምላኸይ ኣውጽኣኒ ኢለ ለሚነካ
ከይሰጥም ብሰልሚ ሰዲድካለይ ጸጋ
ኣውጺኻኒ /2/ ብማዕበል ከይጥሕል ጎቲትካ ኣውጺኻኒ
ዘብለጭልጭ ናይ ዓለም ጽባቐ መልክዓ
ስሒቡኒ ንዓይ ርሒቐ ካባኻ
ኩሎም ከልከሉኒ መታን ከይቀርበካ
በዲለየ መሓረኒ ክልምን ነዓኻ
ብጽባቐ ደገ ፍጹም ዘይትጥበር
ጸዊዕካኒ /2/ ሓጢኣተይ ገዲፍካ ተማሒርካ ኢልካኒ,
350. ሚካኤል
በዓልሻም መልኣኽ እሙን ዓቀይታይ
ሊቀ መላእክት ኣገልጋሊ ጐይታይ
ኣብ ጎነይ ኣሎ ኣብ ጎድንና ኣሎ
ክድግፈና ሚካኤል ንበሎ
ኣጽዋር ሰረገላ ትምክሕቲ ዘይዓጅቦ
ኣብ በረኻ ሲና ንሕዝቡ ዝመርሖ
በዓል ዓቢይ ውዕለት ትሑትን ሓቀኛን
መን'ዩ ከም ሚካኤል ዝተኣምነ ሓርበኛ
ሓያል ተዋጋኢ ክንዲ ሕዝቡ ኮይኑ
ፈቃር ትሑት ለዋህ ዓይኒ ርግቢ ዓይኑ
ታሪኸይ ክትቅይር ጽንሓኒ ኣብ ኣኽራን
ሓለቓ ኩነለይ ክኾነልካ ባህራን
ኣብቲ ጽዕጹዕ ኩናት ሰራዊት መሪሑ
ብመንፈስ ዝዋጋእ ስም ኣምላኹ ጸይሩ
ብርቱዕ ዝባህሪኡ በዓል ሰፊሕ ክንፊ
ሰራዊት ሳጥናኤል ብሰይፊ ኣርጋፊ
በዓል ዓቢይ ራእይ ኮይኑ ኣብ ባቢሎን
ክትንስእ'ዩ ኢሉካ ነቲ ዓቢይ መስፍን
ዝቐውም ንሕዝቡ ኣብ ጊዜ መከራ
ካብዛ ባሕሪ ኃጢኣት ነፍስና ኣስግራ,
351. ተመስገን ከመስግነካ’የ
ተመስገን ከመስግነካ’የ
ንሳህሊ ምሕረትካ ንፍቕርኻ ርእየ
ተመስገን ስዓበኒ ኢልካኒ
ብቅኑዕ ጎደና መሪሕካኒ
ፈሊኻ ጸዊዕካኒ ንስምካ ከልዕል ንሰንደቕ ዕላማይ
ኣሰሊፍካኒ እሙን ክኸውን ዝተግህ ዓቐይታይ
ኣጽዋረይ ሒዘ ኣንጊሀ ክወፍር
ዝተቐደሰት መንግስትኻ ከኽብር
ኣብ ጸግዒ ቤትካ ኣብ ጽላል ክሓድር
እሙን ባርያኻ ተሰምየ ክነብር
ንድሕሪተይ ከይጥምት ኣእጋረይ ሓሉ ካብ በሊሕ መላጸ
ኣይትሕደገኒ ከገልግለካስ ሓሳብየ ቆሪጸ
ምስ ክልተ ጎይቶት ሓንኪሰ ከይነብር
ሕማቕ ከይከውን ሰነፍ ወተሃደር
ዕርፈይ ኣጽኒዐ ንቕድሚት ክጥምት
ኣሰንየኒ ክሳብ እታ ዕለት
ብስምካ ክወናጨፍ ዘንደልህጽ ኲናት ናይ ምድሓንካ ቀስቲ
ኣብ የማነይ እልፊ ኣብ ጥቓይ’ውን ሽሕ ክወድቁ ጸላእቲ
በጃ ባሮቱ ነፍሱ ዝህብ ንጉስ
ኣብ ምድሪ የለን ዘደንቕ’ዩ ናትካስ
ንሕናስ ንስመ ከም ኣገልገልትኻ
ዝተገልገልናዮ ይበዝሕ ካባኻ,
352. ‘ቲ ምሕረቱ
‘ቲ ምሕረቱ ዘይነጽፍ ዒላ'ዩ
ዘይጎድል ዘይውዳእ
ርህራሄኡ ኣይውዳእን'ዩ
ይቕረ'ሉኒ ኣምላኸይ ጸዊዑ /2/
ኃጢኣት እንክሰርሕ ብገዛእ ፍቓደይ
ኣብ ዓለም ኮብለልኩ መኻሪ ዘይብለይ
ብብዝሒ ምሕረቱ ነዓይ ጠሚቱኒ
ጐይታ ብጻውዒት ፍቕሩ ኣጥዒሙኒ
ኣምላኸይ ብምሕረት ጠሚቱኒ
ጐይታይ'ሲ ጸጋኡ ሂቡኒ /2/
ብዝናም ኣብቊሉ ብጸሓይ ኣብሲሉ
መጊቡኒ ነዓይ ጓለይ ኢኺ ኢሉ
ጐይታ ቀረበኒ ከይተጸየፈኒ
ታሪኸይ ቀይሩ ጸጋኡ ሂቡኒ
ኣምላኸይ ብምሕረት ጠሚቱኒ
ጐይታይ'ሲ ጸጋኡ ሂቡኒ /2/
ተሰኪሙ ሓጢኣተይ ሕማመይ ጾረለይ
ኣነ ንኸዕርፍ ጐይታ ተቐጽዓለይ
መሪር ሓሞት ሰትዩ ናተይ ሞት ሞተለይ
ኣምላኽ መድኃኔ ዓለም ፍቕሩ ገሊጹለይ
ኣምላኸይ ብምሕረት ጠሚቱኒ
ጐይታይ'ሲ ጸጋኡ ሂቡኒ /2/
ብፍርሃት ክኸይድ ናብ ቅዱስ ከረኑ
ከምቶም ኣቦታተይ ቅዱሳን ዝኾኑ
ከመስግኖ ኣነ ኣብ ቤተ መቕደሱ
ውዕለቱ ክነግር ታሪኹ ከዘንቱ
ኣምላኸይ ብምሕረት ጠሚቱኒ
ጐይታይ'ሲ ጸጋኡ ሂቡኒ /2/,
353. ከውሐይ ምድኃነይ
ንዓይ ትጽቢተይ ኣምላኽ ጥራይ እዩ
ከውሐይ ምድኃነይ እምባይ ንሱ እዩ
ፈጺመ ኣይክናወጽን 'የ /2/
ንመሬት ብዘይጭበጥ ሰረት ዝደኮኖ
ንሰማይ ብዘይዓንዲ ዘንጊ እውን ዘቖሞ
ንሱ'ኮ እዩ እቲ ኣምላኽ ቀደም
እግዚአብሔር ኮታ ዝሰኣኖ የለን /2/
ንዅሉ ይኹን እናበለ ዝፈጠሮ
ብቓሉ ልክዕ ከም ግቡኡ ደው ዘበሎ
ዘርዕድ ጸልማት ናብ ብርሃን ዝቕይር
ተኣምር ግብሩ በዓል ዓቢይ ምስጢር /2/
ኣብ ልቢ ዝተሓብአ ምስጢር ዝምርምሮ
ንዕረ ናብ መዓር ወለላ ዝቕይሮ
ሓላይ ሕዝቡ ማዕበል ዘሳግሮ
ሓያል ኣምላኽና እንታይ ይሽግሮ /2/
ብቑጽሪ ዝነዓቕ ባሪኹ ዘበርከቶ
ንሕዝቡ ብዘደንቕ ጥበብ ዝመገቦ
ንስጋን ነፍስን ብምልኣት ዝፍውስ
ከቢብና ንቑም ንስሙ ንወድስ /2/,
354. ክዝምረላ
ክዝምረላ ማርያም ንጽህቲ
መብራህቲ ድኅነት መሕደሪት ጸግዒ
ይግብኣ'ዩ ክብሪ ንዓኣ
እግዚአብሔር ባዕሉ ልዕል ዘበላ /2/
ተመሪጻ ድንግል ለካ ተሓሲባ
ንእሳት ክትጸውር ብንጹህ ከርሳ
ለጋሲት ንብርሃን ወርሒ ዝበልዋ
ንጸሓይ ወለደት ብግርማ ኣጊጻ
ሰላም ነጒዱ ድምጺ ፍቕሪ
ጽድቂ ክቑጸር ከም ግብሪ ጽድቂ
መድኅን ወሪዱ ማእከል ምድሪ
መዓር ወለላ ከፍስስ ከዛሪ
ኣመና ውቅብቲ ወርቂ ስልማታ
ዘፈርፈር ዝልብሳ ኣኽሊላ ማዕሪጋ
ፍጹም ቅድስና ብኽልተ ወገና
ምልክቱ ጽድቂ ፈጣሪ ምውላዳ
መንክር በሪቑ ብርሃን ወሊዑ
ዓለም ከድሕን ብክቡር ደሙ
ሓርነት ኮይኑ ኣዋጅ ድኅነት
ነፍሳት ዘመሩ ብሓጎስ ነፈሩ
ንጽህቲ ኣዳራሽ በረኸት ዘይጎድላ
ንዓለም መኽበሪት ምቁር ጽዋኣ
ዘይትፈርስ መቕደስ ዘይትጠፍእ ፋና
ቅዱሳን ትድግፍ ከውሒ እምባ ኮይና
ዘደንቕ ምስጢር ምድሓን ፈጺማ
ውሉድ ወለዶ ብጽእት ይብልዋ
ትምክሕቲ ኣበው ምንጪ ማይ ሕይወት
ድንግል ማርያም ፈውሲ ከቢድ ሕማም
ዘይትልወጥ በትሪ መሰረት ሃይማኖት
ጸሎታ ዘሳግር ንብርቱዕ ማዕበል
ንሽቶ ተቐምጥ ዘይሃስስ ጨናኣ
ምእዝቲ ዕፍረት ፈቃር ብባህሪኣ
ማርያም ኩንለይ ደመና ጽላል
መዝገብ ክውንን ዘይመውት ሰላም
ድንግል ተረስርስ ልበይ ተሐጉስ
ወትሩ ክዝምር ስማ ከስተማቕር,
355. ሰማያዊ ብርሃን
ሰማያዊ ብርሃን ቅዱሳን ለቢሶም
ምስሊ ከዋኽብቲ ንሰማይ ኣድሚቖም
ኣሰሮም ስዒበ ከማእዝን ሕይወተይ
ልዑል እግዚአብሔር ግዝኣዮ ንልበይ
መጥምቀ መለኮት ሓያል ንእምነቱ ተባዕ ንመትከሉ
ቃላቱ ዘንድድ ርትዒ ኣጎልቢቡ
ንሰይፊ ዝሓልፍ ኣምላኹ ኣሚኑ
ይኹነለይ ድርብ ኣርኣያ ሕይወቱ
ሓዋርያ ጳውሎስ ስቡር ቅጥቁጥ ልቢ
ጽንዓት ዝወነነ ጽላሎት ኣካሉ ሕሙማት ዘሕወየ
ብዘደንቕ መንፈስ ጉያኡ ዛዚሙ
ሓዲዱ ይሰረት ብማዕዶይ ደሚቑ
ቅዱስ ጊዮርጊስ ጽዋእ ሞት ጨሊጡ
ሕይወት ዝሰኹዐ ስጋኡ እንክምተር እምነት ዘየጉደለ
ዓስቢ ሰማእትነት ብርሃን ተወንዚፉ
ሎሚ ክመርሓኒ ስደዶ ፈረሱ
አቡነ እንድርያስ ፍርሓት እግዚእብሔር ዝዓዘዘ ኣብ ልቡ
መዓሙቕ እምነቱ ንብርሃን ገጢሙ
ፍጹም ቅድስና ኣኽሊል ዝደፍአ
በረኸት ክወስድ ኣምላኽ ኣባይ ዕየ
አቡነ ሳሙኤል ቀለም እናዋደደ ምጽሓፍ ዝተሓርመ
ኣትራኖስ የዳሉ ምንባብ እናነፈገ
ምልኣት ትሕትናኡ ውህበት ቅድስና
ምሳይ ንኽሓድር ልኣኸለይ ጐይታ,
356. ደቂቀ ሰላም
ደቂቀ ሰላም ወፍቅር ወኣርድእተ ክርስቶስ ኣንትሙ
ትግሁ እስከ ይትፌጸም ተስፋሁ /2/
ሃሌ ሃሌ ሉያ ይሠርቅ ኮከብ እምያዕቆብ
ወአነሂ በኩርየ እሬስዮ ወአነሂ
ልዑል ውእቱ እም ነገስተ ምድር ወኣነሂ
ወኣነሂ በኩርየ እሬስዮ ወኣነሂ;
357. የሩበዓል
የሩበዓል ኮይኑ ስመይ /2/
ቀይርዎ ታሪኸይ ኣንጻር ሰይጣን'ዩ ዕላማይ /2/
ዝነኣስኩ ካብ ቤት ኣቦይ ኣምላኽ መሪጹኒ
ዝሓመቕኩ ካብ ነገደይ ኣምላኽ ኣኽቢሩኒ
ንጸላእተይ ከሰንፎም ጉልበተይ ኮይኑኒ
ብፈቓዱ ብስልጣኑ የሩበዓል ጌርዎ ስመይ
ድምጺ ፍቕሩ ሰሚዐዮ ኣጸናኒዕኒ
ከምዘይመውት ብቓላቱ መጺኡ ነጊሩኒ
ናይ ኣምልኾ ናይ መስዋእቲ ንፍቕሩ ምስጋና
እግዚአብሔር ሰላመይ እዩ የሩበዓል ጌርዎ ስመይ
ናይ ጸላእተይ ቁጽሪ ይብዛሕ ብዘይ መጠን
ናተይ ጉልበት ኣምላኸይ እዩ ፍጹም ኣይፈርሕን
ሓዘን ይኹን ክሕጎስየ ስሙ ጥራይ ምእማን
ብኣምላኸይ ብእግዚእብሔር የሩበዓል ጌርዎ ስመይ
ሚዳምያውያን ይፈክሩ ንሞት ንጥፍኣተይ
ናተይ ኣምላኽ ዝረድእዩ መጺኡ ኣብ ጭንቀተይ
ኣይፈርህን ኣይሰግእን ኣነ ካብ ጸላእተይ
ክብሪ ይኹን ንኣምላኸይ የሩበዓል ጌርዎ ስመይ,
358. ጉንዲ ናይ ወይኒ
ጉንዲ ናይ ወይኒ መስተ ናይ ሕይወት
መገዲ ሓቂ ጐይታ ናይ ጎይቶት
ሕያዋይ ጓሳ ኤልሻዳይ ኢኻ
ክዝምር እየ ኣነስ ንዓኻ
ስጋኡ ዝበልዕ የብሉን ጥሜት
ደሙ ዝሰቲ የብሉን ጽምኣት
ኣባኻ ምንባር መድኃኔ ዓለም
ብሥጋ ብነፍሲ ኣለዎ ሰላም /2/
ንስኻ ዋናይ ኣይናወጽን
ተኹላ እንተመጸ ኣይፈርሕን
ስለ ዝፈልጥ ከምተፍቅረኒ
ኣይፈርሕን'የ ከይትገድፈኒ/2/
ጽልግልግ ይኹን ይበርትዕ ጸልማት
ባሕሪ ይናወጽ ይንደድ'ቲ እሳት
ካብ መን ክፈርሕ ኣይሰግእን
ወላዲ ናተይ ኣይታኸስን /2/
ብጾር ናይ ዓለም እትሳቐዩ
ንዑ ኣዕርፉ ቃሉ ስተዩ
ጾርኩም ሃብዎ ክሽከመልኩም
ኣይትጨነቑ ምስኡ ይሕሸኩም/2/,
359. ፍኖተ ሎዛ
ፍኖተ ሎዛ ኪዳነ ምሕረት ፍኖተ ሎዛ /2/
ኣብ መሪር ሕይወት ናትና መኣዛ
ዝፈረኽልና ናይ ዓለም ቤዛ
ኣስካላ ያዕቆብ ጉዕዞ መላእክት ምሳሌኺ
ንጉሥ ብምውላድ ንግስት ንምባል በቒዕኪ
ፍቕርኺ ንዓይ ከምሓዊ ኮይኑ ኣንዲዱኒ
ኪዳነ ምሕረት ቅዱስ ምልጃኺ ረዲኡኒ
ናይ ገነት ደገ ብስለ ሔዋን ምስ ተዓጽወ
ብምኽንያትኪ ጉዕዞ ዕረፍተይ ዝተራሕወ
መሳልል ኢኺ ካብ ሞት ናብ ሕይወት ዝሰግረላ
ጐይታ ወሊድኪ ንነፍሰይ ካብ ጸልማት ዘልዕላ
ደገ ሰማያት ሓበን ዓሌትና ንፍጡራት
ማሕደር ናይ ኣምላኽ ግርማኦም ኢኺ ንቅዱሳት
ዝተንሳእኩልኪ ቤትኤል ኢኺ ምሳልያዊት
ብኺዳን ናትኪ ኣይበልዓንን እዩ ቲ'ኣራዊት
ናይ ኣምላኸይ ቤት ንስኺ ንነፍሰይ ኩርዓታ
ከቢዱኒሎ ብዙሕ'ዩ ቲ'ናትኪ ውዕለታ
ገብርኤል መጺኡ ሰላምታ ሂቡ ኣብሲሩኪ
ኪዳነ ምሕረት ቃላት ስኢኑ ንምግላጽኪ,
360. ዘበጸኣዕ ይትነከር
ዘበጸኣዕ ይትነከር ወእመባረቅት ይትኣኰት /2/
ወይትናበብ በእሳት ድምጸ ነጎድጓዱ በሰረገላት /2/
መላእክት ሰማይ ይሰግዱ ብፍርሓት
ማዕጠንቲ ይሕዙ የቕርቡልካ ስብሓት
ኣኽናፎም ዘርጊሖም ክሰግዱ ኣብ ቅድሜኻ
ቅዱስ ምስጉን ንጹህ ይብሉኻ ንዓኻ
ምሉእ ሰፊሕ ረቂቕ ብባህሪኡ ምስጉን
ንስሙ ምስጋና ንዘልዓለም ይኹን
ዘፍቀረና ኣቦ ምስጢር ናይ ምንባርና
ንዕኡ ዝገልጽ እንታይ ቃላት ኣሎና
እንታይ ዘይሓለፍና እንታይ ዘይሰገርና
ከም ወርቂ ብሓዊ ኢና ተፈቲና
ከም ምግባርና ኣይኮነን በቲ ዘፍቀረና
ምሕረቱ ብዙሕ'ዩ ይመስገን ኣምላኽና,
361. ነዓ ባርኸና
ነዓ ባርኸና ቅዱስ ሚካኤል ኣይትርሓቕ ካባና
ሰይጣን ከይውሕጠና
ናይ ምሕረት መልእኽቲ ሒዝካ ካብ ኣምላኽና
ኣብ ዙርያና ሃሉ ካባና ኣይትርሓቕ ካብቶም ንፈርሓካ
ሓላዊና ኢኻ ናይ ረድኤት መልኣኽ ጽላል'ዩ ክንፍኻ
ኣብ ምድሪ ስደት ኣብ ቃዴስ ኣብ ሲና ኣብ ዘመን ጉዕዞና
ብናትካ ረድኤት ቅዱስ ሚካኤል መከራ ሓሊፍና
ባሕሪ ተኸፊቱ ሙሴ ኢድ ዘርጊሑ ኣብ ማእከልና ኔርካ
ብኣኻ ክንእዘዝ ተነጊሩና'ዩ ክንሰምዕ ተግሳጽካ
ሕይወት ጸላእትና ኣብ ባሕሪ ጥሒሉ ንሕና ግን ድኂና
ምሳና'ዩ ነይሩ ቅዱስ ሚካኤል ሰፊሩ ኣብ ማእከልና
ጊዜ ከይኣኸለ ጎደና እምነት ብፍቕሪ ይምርሓና
ሞይትና ከይንተርፍ መርዓዊ ከይዓጹ መብራህቲ ከይሓዝና
ረዳኢ ዳንኤል ጉልበት ዝኾንካዮ ብምልጃ ብጸሎት
ሰይፍኻ ክግተር ንሰይጣን የርዕዶ ይብተኽ ሰንሰለት
ብዲያብሎስ ኣይንናወጽን እምንቶ ኣሎና
ናይ ጐይታ መልኣኽ ቅዱስ ሚካኤል ፍቕሩ ኣኽሊሉልና
ዋሕስና ኢኻ ኣብ ጊዜ መከራ ሓላዊና መልኣኽ
ትርፊ ገዲፉልና ይመስገን እግዚአብሔር ናይ ሚካኤል ኣምላኽ,
362. ንሞተይ ሞይትካለይ
ንሞተይ ሞይትካለይ
ክብሪ ስልጣን ሓዲካለይ
ቀራንዮ ጸዊርካ መስቀለይ
ማእከል ሸፋቱ ክትስቀል ሕዝቢ ክእከብ ክጅምር
ኩርማጅ መግረፊ ክዳሎ ገራፋይ ቁጽሪ ክድምር
ኣቤት ትሕትና ኣቤት ፍቕሪ ስለይ ሰብ ኮይንካ ፈጣሪ
ዕራቕካ ኮይንካ ኣልቢስካኒ ብፍቕርኻ ሓጺብካኒ
ናይ ስቕለት ጊዜ በጺሑ ኣብ መስቀል ኮይንካ ክትግዕር
መስማር ኣይኮነን ሒዙካ ፍቕረይ'ዩ ነይሩ ቲ'ምስጢር
መለኮት ብተዋህዶ መጺጽ ሓሞት ኣስተዩኻ
ናይ ነፍሰይ ናፍቖት እምበር ማይ መዓስ ኮይንካ ጸሚእካ
ተፈጸመ ኢልካ ሰሚዔ ንስደተይ ፈጺምካዮ
ደኺምካ ኣሐዪልካኒ ንታሪኸይ ቀይርካዮ
ናይ ሞተይ ምዕራፍ ዓጺኻ ኣተንሲእካኒ ብፍቕሪ
ዓዲምካኒ ኢኻ ንሕይወት ክወርሳ ‘ታ ቦታ ክብሪ ,
363. ናይ ጐይታይ ወላዲት
ናይ ጐይታይ ወላዲት ማርያም
ናይ ጸሎተይ ምዕራግ ማርያም
ዝምክሓላ ሰንደቕ ዕላማይ
ንዒ ክብላየ ከም ኣቦታተይ
ናይ ሰላምታኺ ድምጺ ሰሚዔ
በርቲዔ'ለኹ ተጸናኒዔ
ብፍጹም ሓጎስ ንውዳሴኺ
ክዝምር'የ መጺአ ኣብ ቅድሜኺ
ተማሪኹ'ዩ ብኣኺ ልበይ
ፍረ ረኺቡ ብድንግል ጉዕዞይ
ሓቀኛ መሶብ ኣደ ናይ ጐይታይ
ተማሪኻ'ያ ሎምስ ሕይወተይ
ብዘይ ጥርጣረ ሓቀኛ ምብራቕ
ብርሃን ኮይኑለይ ደስታ ምስ ሰሓቕ
ናይ ሰላም ወደብ ቦታ ናይ ሕይወት
ከርሰይ ጸጊቡ ብጐይታ ጎይቶት
ቋንቋ ናተይ'ኺ መዘራረቢት
ኣደ ክርስቶስ ለዋህ ርግቢት
ረኺበ'ለኹ መልሲ ናይ ሕቶይ
ብድንግል ማርያም ብወላዲተይ
ክዝምርየ ኣየቋርጽን
ወሊዳትለይ ክብርን ሓጎስን
ሰላም ለኪ ተስፋ ቅቡጻን
ቅንዕ ኢለ'የ ተሪፉ ምድናን
ታሪኽ ኮይኑ'ዩ ዘመን ናይ ጸልማት
ምስ ወለድክለይ ንጐይታ ጎይቶት
ምኽንያት ኣሎኒ ዝዝምረልኪ
ሓቀኛ ብርሃን ጐይታ ወሊድኪ,
364. ኣባ ኣባ ብጹእአምላክ
ኣባ ኣባ ብጹእአምላክ ገዳማዊ
ኣገልጋሊ ኣምላኽ ሰማያዊ
መምህር ምእመናን ናይ ትሕትና
ምሕረት ለምን ካብ ኣምላኽና
ብጹእ አምላክ ሓረስታይ እምነት ዘይጸዓድ
ብጹእ አምላክ ወንጌል ትዘርእ ብዘይስግኣት
ብጹእ አምላክ መገዲ እምነት መሪሕካና
ኣብ ቅድስና ተሰሪትና
ብጹእ አምላክ ተኣምረኛ ኣቦ ገዳም
ብጹእ አምላክ ኣብ በረኸትካ የለን ሕማም
ብጹእ አምላክ ገዳምካ ኣትየ ተፈዊሰ
ብቃልኪዳንካ ተቐዲሰ
ብጹእ አምላክ ብግርማ ለይቲ ናብ ጸሎት
ብጹእ አምላክ ተብጽሕ ኔርካ ሰዓታት
ብጹእ አምላክ ፍቕሪ ክርስቶስ በርቲዑካ
ምስ እንስሳ ገዳም ሓዲርካ
ብጹእ አምላክ ገጽ ኃጢኣት ትጸልእ ባሕታዊ
ብጹእ አምላክ ምድራዊ መልኣኽ ሰማያዊ
ብጹእ አምላክ ብቓል ኪዳንካ ሓልወና
ብጹእ ብጹእ ንብል ኣሎና,
365. ናተይ ሰኸም ተሰኪሙለይ
ናተይ ሰኸም ተሰኪሙለይ
ጾረይ ብዅሉ ኣልዒሉለይ
ከመስግኖ'የ ኣብ ዘመነይ
ንጐይታ ጎይቶት ንኣምላኸይ
ኣነ ከምልኾ ጸዊዑኒ
ብጽኑዕ ፍቕሩ ፈዊሱኒ
ኣብ ቤተይ ኣትዩ ኣብሪሁለይ
ኣመቂሩኒ ኣብ ሕይወተይ
ኣነ ዝህቦ እንታይ ኣሎኒ
ስለ ‘ቲ ዅሉ ዝገበረለይ
እሾኽ ኣብ ርእሱ ተሸኪሙ
መርገም ካብ ነፍሰይ ኣልዒሉለይ
ደሙ ኣፍሲሱ ኣፍቂሩኒ
መስቀል ሓዚሉ ደኺሙለይ
ጥፍጣፍ ናይ ሰባት ተቐቢሉ
ንመግረፍተይ ተገሪፉለይ
ንዓይ ዝግባእ መከራ ሞት
ተቐቢሉለይ ጐይታ ጎይቶት
ከይቀረብክዎ ቀሪቡኒ
ናብ ብርሃን ሕይወት ስሒቡኒ
ተታሒዘየ ተኣሲረ
ብለውሃት ፍቕሩ ተሰቢረ
ቀይርዎ'ዩ ንታሪኸይ
ምሉእ ሰብ ገይሩኒ ኣምላኸይ
ኣፈይ ዝማሬ መሊእዎ
መንፈሳውነት ኣምሂሩኒ
ኣቦ ናይ ጥበብ ናይ ትሕትና
ምስኡ ምንባር ይሕሸኒ,
366. ሰኣሊ ለነ ቅድስት
ሰኣሊ ለነ ቅድስት /2/
ድንግል ማርያም
ሰኣሊ ኣብ መከራ ጊዜ
ሰኣሊ ኣጸናንዕኒ
ሰኣሊ ኣፈይ ንምስጋና
ሰኣሊ ኣነቓቕሕኒ
ሰኣሊ ከምቶም ኣቦታተይ
ሰኣሊ ብጸጋ ምልእኒ ኣደ ብዙሓት
ሰኣሊ ፍቕርኺ ኣብ ልበይ
ሰኣሊ ዕረፍቲ ኮይኑኒ
ሰኣሊ ካብቲ ጽኑዕ ጸልማት
ሰኣሊ ጐይታ ከውጽኣኒ
ሰኣሊ ዝቖሰለ ልበይ
ሰኣሊ ፈውሰይ ክኾነኒ ናተይ መድኃኒት
ሰኣሊ መደገፊ ምርኩስ
ሰኣሊ ኩንኒ ጉልበተይ
ሰኣሊ ጣዕሚ ናይ ፍቕርኺ
ሰኣሊ ክነግሮም ነሕዋተይ
ሰኣሊ ንዓኺ ምስ ሓዝኩ
ሰኣሊ በሪሁ'ሎ ገጸይ ብርሃን ናይ ገዛይ
ሰኣሊ ኣደይ ምስ በልኩኺ
ሰኣሊ ዝወደይ በልኒ
ሰኣሊ መብራህተይ ከይጠፍእ
ሰኣሊ ናብ ጐይታ ለምኒ
ሰኣሊ ኣደ ነፍሰይ ኢኺ
ሰኣሊ ደገፍ ትኾንኒ ማርያም ድንግል,
367. ያዕቤጽ
ካብ ኩሎም ኣሕዋቱ ዝኸበረ
ሓረግ ናይ ትውልዱ ዝሰበረ
ዕዉት ዘመድ ካብ ኣምላኽ ዝተዋህበ
ያዕቤጽ ብጻዕሪ ዝተወልደ
ጉዕዞይ ክቐንዕ ሕይወተይ ክባረኽ
ሰላመይ ኣብዝሕ ግብርኻ ከትርኽ
ካብ በረኸትካ ንኽትዕድለኒ
እስራኤል ክበሃል ኣምላኽ ደግፈኒ
ጾረይ ክቐልል ንስኻ ምሳይ ኩን
ባሕሪ ክምቀል ብዅሉ ክሰግር
ሓዊ ክዝሕል ግብርኻ ከስተንትን
ኣምላኸይ ንጉሰይ ግብርኻ መስተንክር
ካብ ክፉእ ጭንቀት ነጻ ግበረኒ
ናይ ሳኦል መንፈስ መታን ከይገዝኣኒ
ኣነ ከይሽበር ድምጽኻ ኣስምዓኒ
ብቓልካ ክጸንዕ ሰላም ክመልኣኒ
ተለዊጠ'የ ዳግም ተሓዲሰ
ብኽቡር ደምካ ዶባተይ መሊሰ
ስመይ ኣይኮነን ሕይወተይ ቀይርካ
መቕደስካ ጌርካኒ ሕይወትካ ለጊስካ,
368.ብዘይ ነዳዲ
ብዘይ ነዳዲ ፍቕርኻ ኣቃጺሉኒ
ብዘይግዴታ ውዕለትካ ማሪኹኒ
ፍቕርኻ ንዓይ ከመስግነካ ገዲዱኒ
ሰንሰለተይ ኣውዲቑ ፈዊሱኒ
ተማሪኸ ንኽብሪ ንሓርነት
ተቓጺለ ብፍቕሪ ብናትካ ውዕለት
ከናፍረይ ምስጋናኻ ክነግራ
ኣፍደገኻ ክነብር ፍቐደለይ ሓደራ
ርኹስ መንፈስ ኣርሒቕካለይ ሓዪለ
እምነት ፍቕሪ ተስፋ ውህበት ተቐቢለ
ብየማንካ ተጎዝጊዘ ተደጊፈ
ናይዛ ዓለም መከራ መፈንጠራ ሓሊፈ
ባዶ ኔረ ፍረ ዘይብሉ ገረብ
ዘየስተውዕል ጭንቂ መከራ ዝቕለብ
ንሞት ጸልማት ሕጹይ ኔረ ንጥፍኣት
ፍቕርኻ ኣርኢኻኒ ናጻ ወጺኤ ካብ ጸልማት;
369. እግዚአብሔር ጓሳይና’ዩ
እግዚአብሔር ጓሳይና’ዩ ዝጎድለና የለን
ንጸላእቲ ስዒሩልና’ዩ የሕሊፉ ኣይሃበናን
ንሕይወትና በረኸት ጸጋ ዝዓደለና
ኣማኑኤል ይኽበር ይመስገን ዝሓለወና
ጸላኤ ሰናያት እንክዋግኣኒ
ሰይፊ ኲናት ጌሩ ክቖራርጸኒ
ስቕ ኢልካ ኣይርኣኻን ኣደንጊጸካ’የ
ንኽብሪ በቒዐ በኣኻ ኣቦየ
እንሆ ይጓዝም ከም ኣምበሳ ሽደን
ሕጂ’ውን እንተኾነ ሰይጣን ኣይዓረፈን
ብዝርጉሕ ቅልጽምካ ሎሚ ውን ተገለጽ
ብመስቀል ክተሓዝ ብስምካ ክግሰጽ
ብሓሶት ብዝሙት ብስርቂ ብሓሜት
በቲ ረቂቕ ሜላ ብመናፍቕነት
ዓለም ተታሒዛ ምርኮ ሰይጣን ኮይና
ተለመና ጐይታይ ክትርኢ ምድኃና
ናይ ምድኃን ምኽንያት መገዲ ኣሎካ
ብኪዳን ቅዱሳን ብድንግል ኣዴኻ
ኣብ ብዙሕ ሹመና ብውሑድ ኣሚንካ (2),
370. ለዋህ ፈቃር ኢኻ
ለዋህ ፈቃር ኢኻ ንኃጥኣን ተፍቅር
ናብ ቤቶም ትኣቱ ኣብ መኣዶም ትነብር
ዜናኻ ሰሚዕና ኣብዚ ጽርሐ መቕደስካ
ናባይ ንዑ ዝብል ቅዱስ ደሃይካ
ሶበ ሰማዕነ ዜናከ /3/ መጻእነ ሃቤከ
መቓልሕ ሰሚዐ ኣብ ኣጸድካ ኣብ ቅዱስ መቕደስካ
ስብሓት ጸኒሑኒ ተኣምራትካ ዜና ውዳሴኻ
ናይ እግሪ መብራህቲ ብርሃን መገዲ እቲ ሕያው ቃልካ
መኣዲ ቀሪቡ እንጌራ ሕይወት ቅዱስ ስጋኻ ደምካ
ፀሓየ ጽድቅ ጐይታ መድኅን ዓለም ክብሉኻ ሰሚዐ
ዕዉራት ለምጻማት ዋላ ምዉታን ክምስክሩ ርእየ
በዚ ይሓልፍ ኣሎ ምስ በሉኒ ክርኢ ንዓኻ
ኣብ ሳግላ ሓዅረ ኣማዕደኹ ነቲ ብርሃን ገጽካ
ቃላትካ ሰሚዐ መኔ ቴቄል ኦፋርሲን ተባህለ
ሕይወተይ ኣብ ሚዛን ተመዚኑ ኣዝዩ ምስ ቀለለ
ንሜዶን ንፋርስ ንባርነት ተዋህበት መንግስተይ
አምላኽ ግን ብምሕረት መሊስካያ ነታ ውልድነተይ
ህንጻኻ ከፍርስ ተላዒለ መዶሻ ኣልዒለ
ኣውታር ናይ ብርሃንካ ኣንጸብሪቑ ኣዕይንተይ ኣዕወረ
ሳውል ግደፍ ደኣ ኣይትጋገ ኣይተሳድደኒ
ደጊም ጳውሎስ ኢኻ ሕሩይ ኣቕሓይ ስመይ ጹር በልካኒ,
371. እግዚኣብሔር ጥዑም’ዩ
እግዚኣብሔር ጥዑም’ዩ
ኣብ ጊዜ መከራ መጸግዒ’ዩ /2/
ካብ ገነት ‘ክስደድ ኣዳም ኣቦና
ሞት ነጊሡ መጸ ኣብ ርእሲ ኵላትና
ቃል ኪዳን ነገሮ ጐይታ ንኸድኅኖ
ኣብ ጊዜ መከራ መጸግዒ ኮኖ /2/
ኣብርሃም ካብ ካራን ካብ ናይ ኣቦኡ ቤት
ከነኣን ክኣቱ ‘ክስደድ ብእምነት
ንዝሃቦ ተስፋ ገለ ከየጉደለ
ኣብ ጊዜ መከራ ንዘርኡ ኣብዝኀ
ከም ሑጻ ናይ ባሕሪ ንዘርኡ ኣብዝኀ
ኣብ ሓዘን ኣብ ሽግር ኣብ መከራ ጊዜ
ንጭንቀይ ዘርሕቕዩ ናይ ልበይ ትካዜ
ብሓጎስ ብሰላም ንልበይ መሊኤ
እግዚኣብሔር ይመስገን ሓዘነይ ረሲዔ /2/,
372. ንዘፍቅረኒ ኣምላኽ
ንዘፍቅረኒ ኣምላኽ ወትሩ ክዝምርየ
ናይ ምድኃኑ ጥበብ ብዓይነይ ርእየ’የ
ናተይ ናይ ቤተይ ርስቲ እግዚኣብሔር ኮይኑለይ
ነዛ ምስኪን ገዛይ በረኸት ሂብዋ
እንታይ ርኢኻ ኢኻ ንዓይ ፈቲኻኒ
ንሞተይ ሞይትካለይ ንኽብሪ ዘብቃዕካኒ
ንምስኪን ኣልዒልካ ሓይልኻ ሂብካኒ
ምስጋና ይኹንካ ልዕል ዘበልካኒ
ናይ ሕይወት ማይ ንዓይ ኣስቲኻኒ ኢኻ
ምሕረትካ ኣብ ልዕለይ ኣፍሲስካዮ ኢኻ
ካብ ዓለም ጥፍኣት ንስኻ ኣውጺኻኒ
ተመስገን ኣምላኸይ ቤትካ ዘርኣኻኒ
ነታ ጨናቕ ልበይ ብስራት መሊእኻዮ
ናይ ሕይወተይ ንጉስ ብምንታይ ከመስግኖ
ካብ ዓለም ፈልዩ ንዓይ’ዩ ጸዊዑ
ዝረድኣኒ ኣምላኽ ናብ ቤቱ ክኣቱ
ጸሎተይ ሰሚዕካ ድኂና ሕይወተይ
ሰላምካ ኣጽኒዕዋ ነታ ንእሽቶይ ቤተይ
ሎምስ ተማሂረ’የ ከምዘይገድፍ ጐይታ
ክስውኣሉ ክነብር ዝማሬን ዕልልታን,
373. ናይ ምስጋና መስዋዕት
ናይ ምስጋና መስዋዕት ማኅሌት ውዳሴ
ይግባእ ንኽብሩ ንቅድስት ሥላሴ /2/
ንሰብ ዝፈጠረ ብኣምሳሉ ጌሩ
ስጋ ዘዳለወ ኣዕጽምቲ ሰዂዑ
ንዝፈጠረና ብከሃልነቱ
ክንዝምር ኢና ስለ ጐይትነቱ /2/
ንሰማይ ዝሰርሐ ብዓቢይ ጥበቡ
ምድሪ ዝዘርግሐ ብቕዱስ ሓሳቡ
ክምለኽ ይነብር ንሱ ብፍጥረቱ
ሰላም ዝመልኦ’ዩ ዘለዓለም መንግስቱ /2/
ኣዕይንቲ ኪሩቤል ዝመልኦ መንበሩ
መና ሒዞም ኣለዉ ሱራፌል ንኽብሩ
ቤቱ እንክዕጠን መፍርሕ ሕልፍኝኡ
መላእኽቲ ዘመሩ ቅኔ እናቃነዩ /2/
ሓዊ ኣዳራሹ ማይ እዩ ጠፈሩ
ምድሪ መርገጽ እግሩ ሰማይ እዩ መንበሩ
ክቕደስ ይነብር ብሰማይ መንበሩ
ውዳሴ ዝማሬ ይግባእ ንኽብሩ /2/,
374. በዝማሬ
በዝማሬ ወበመሰንቆ ግነዩ ለእግዚአብሔር
እስመ ባሕቱ ኣድኃነነ በብዝኃ ምሕረቱ /2/
አምላክነ ኣምላከ ክብር,
375. ለምንልና
ለምንልና /3/ ናይ ኣምላኽ ኣደ /2/
ድንግል ማርያም /2/ ድንግል ማርያም እመ ብዙኃን /2/
ናይ ሓደራ /2/ ናይ ቃል ኪዳን ናይ ኵላትና ኣደ /2/
መፍቀሪት ሰብ ኢኺ ማዕከን ለውሃት
ጠበቓ ጥቑዓት ልሳን ናይ ድኻታት /2/
ክብሪ ኣሎና ጸጋ ኣሎና ተስፋ ኣሎና ብልማኖኺ /2/
ካብ መዓት ናይ ሰዶም ናይ ገሞራ
መድኃኒት ዝሓደገልና ይመስገን ጐይታና /2/
ለምንልና /3/ ናይ ኣምላኽ ኣደ /2/
ድንግል ማርያም /2/ ድንግል ማርያም እመ ብዙኃን /2/,
376. ናይ ስሙ ትርጓሜ
ናይ ስሙ ትርጓሜ መን ከም እግዚአብሔር’ዩ
ናይ ሰባት ናብ ኣምላኽ ናይ ኣምላኽ ናብ ሰባት
ንዓና ዝረድእ ወትሩ ብምሕረቱ
ናይ መላእክት ሓለቓ ቅዱስ ሚካኤል’ዩ
ናብ ጉድጓድ ተደርብዩ ፍጹም ናብ ዘፍርሕ
ካብ ዝጠምዩ ኣናብስ ዘድሓንካ ንዳኒኤል
ንዓና’ውን ርዳእ ሸለል ኣይትበለና
ሰይጣን ብተንኮሉ ውዲት ከይኣልመልና
ናይ ክፉእ ሰብ ስራሕ ክፉእ ሓሳብ እዩ’ሞ
ብቕኑዕ መገዲ ኣይከይድን’ዩሞ
ናይ ሞቱ ደብዳቤ ንባህራን ክህቦ
ሚካኤል ደምሲሱ ናብ ደስታ ቀየሮ
ጌና ብቑልዕነተይ ናብ ቤቱ መጺኤ
ኵሉ እንክንዕቀኒ ምስጋና ጀሚረ
ጸጋኡ ኣብዚሑ ንኽብሪ ዘብቅዓኒ
ናይ ሚካኤል ኣምላኽ ይመስገን እግዚአብሔር
ጌና ብቑልዕነተይ . . .,
377. ስምኪ ጸዊዐ
ስምኪ ጸዊዐ መዓስ ሓፊረ
ማርያም ኢለ ኣበይ ወዲቐ
ስምኪ እዩ’ሞ ስንቂ ኮይኑኒ
እነሆ ምስጋና ተቐበልኒ
ጸላኢ መጺኡ ክቃወመኒ
ንብዙሕ ዘመን ከሸግረኒ
ሰይጣን ማሪኹ ከሳቕየኒ
ወላዲት አምላክ ንሳ ኣላትኒ
ናይ ለውሃት ኣደ ናይ ፍቕሪ ኣርኣያ
ናይ ድኹም ዘራይ ድንግል ንሳ’ያ
ኃጥእ ኢኻ ኢላ ኣይትንዕቀንን
ንዓኣ ሒዘስ ገለ ኣይከውንን
መርዓ ምስ ኮነ ሰብ ምስ መልአ
ዝቕረብ ሽሻይ ምስ ተወድአ
እንታይ ክቕርብ ኢሉ ክሽገር
ንዓኺ ሒዙ ግን ኣይሓፈረን
ጐይታ ሰሚዑ ንልማኖኺ
ባህ እናበሎ ብርህራሄኺ
ነቲ ጽሩይ ማይ ብተኣምራት
ወይኒ ገበሮ ብከሃልነት
በዓልቲ ግርማ ድንግል ኣደ ጐይታ
ምኽንያት ምድሓን ናይ ኣዳም ተስፋ
ስምኪ ክጽውዕ ጊዜ ሓዘነይ
ምሳይ ልገቢ እምባ ጽዮን ጸግዐይ
መታን ከይጠፍእ ዘኽታም ከይከውን
እግዚአብሔር ስቕ ኣይበለንን
ኣምላኽ ይመስገን ዕድል ኣሎኒ
ወላዲት ኣምላኽ ኣደ ኣላትኒ,
378. ኣብ ትሕቲ እግርኺ
ኣብ ትሕቲ እግርኺ ኣሕዛብ ክሰግዱ’ዮም
እቶም ዝነዓቑኺ ዝጸልኡኺ ኩሎም
ጸጋኺ ኣሚኖም ክብርኺ ኵሉ
ድንግል ለምንልና ዕረቕና ክብሉ /2/
ንኹሎም ቅዱሳን ትግለጺ ኢኺ
ርግቢት ናይ ሰላም ኣንቲ ተኽለ ወይኒ
ኃጢአት ዓለም በደል ዘይብልኪ ንጽህቲ
ናይ ምስጋና ኣዳራሽ ናይ ኣብ ውዳሴኺ
ሕዝብን ኣሕዛብን ሰገዱ ብፍርሓት
ጸጋ ምስ በረኸት ኵሉ ዝተዋህበት
መድኃኒት ናይ ሰባት ምልክት ናይ ድኅነት
ንአምላክ ያዕቆብ መሕደሪት ዝኾነት
ንጽዮን ክበብዋ ከም ዝበለ ኣቦና
ናትና ሞገስ ግርማ ኩኒ ኣብ ማእከልና
ጸጋን በረኸትን ኣውህብና ኢኺ
ሰላም ለኪ ኢልና ክንሰግድ ንዓኺ,
379. በገናይ የልዕል ኣለኹ
በገናይ የልዕል ኣለኹ ኣሰንዩ ዝተረፈ
ከበሮ ጸናጽል እምብልታ ብቅኔ ማኅሌት ውዳሴ
ክዝምረሉ ንእግዚአብሔር ብሓድሽ መዝሙር ምስጋና
ከናድዮ ክጽውዕ ስሙ ኣይርብርብን’የ ጌና
ተላዒለ ክውርውር ድምጺ ምስጋና ከናፍረይ ኣፈልፊለ
ተላዒለ ልሳነይ ትምስክር ኣላ ምድኃኑ ርእየ ዓጊበ
ተላዒለ እግረይ ናብ ቅዱስ መቕደስካ እኔኹ ኣንጊሀ እግስግስ
ተላዒለ ከም ብርቱዕ ጋላቢ ፈረስ ብምስጋና ይመላለስ
ንዑ ንሕበር ንምስጋና ንዑ ንሕበር ንውዳሴ
ንዑ ንሕበር ንኣምልኾ ንዑ ንሕበር ኣብ ጉባኤ /2/
ክዝምር’የ ሕይወተይ ኣብ ፍቕሩ የንሳፍፍ ልበይ ፍጹም ተመሲጡ
ክዝምር’የ ትእዛዙ ሓጎስ ሂቡኒ ምንባረይ ምስኡ ጥዒሙ
ክዝምር’የ ውሽጠይ ሰላም መሊእዎ ብጸጋ ዓብዩ ሕይወተይ
ክዝምር’የ ዘልዓለም ክኸውን ናቱ ፍቕሩ ፍቕሪ ኣሕዲሩለይ
ንዑ ንሕበር ንምስጋና ንዑ ንሕበር ንውዳሴ
ንዑ ንሕበር ንኣምልኾ ንዑ ንሕበር ኣብ ጉባኤ /2/
ከመስግን’የ ክስለፍ ቆይመ ንኽብሩ ምስኡ ክነብር ጸኒዐ
ከመስግን’የ ብሳህሉ ኣሳልዩኒ ብኡ ደው ክብል በቒዐ
ከመስግን’የ በገናይ ከልዕል ክቓኒ ክዝክር ዓቢይ ውዕለቱ
ከመስግን’የ ካብ ውሽጢ ልበይ ዝወጸ ምስጋናይ ክበዝኅ’ዩ
ንዑ ንሕበር ንምስጋና ንዑ ንሕበር ንውዳሴ
ንዑ ንሕበር ንኣምልኾ ንዑ ንሕበር ኣብ ጉባኤ /2/,
380. ኤቨን ኤዘር
ንዘምር ኤቨን ኤዘር እልና /2/ ንጸውዕ ጐይታና
ዘምሩ ኤቨን ኤዘር ኢልኩም /2/ ዘክሩ ጐይታኹም
ጠሚትካኒ ኢኻ'ሞ ብውሽጣዊ ሰበይ
መዚንካኒ ኢኻ'ሞ ብዅሉ ተግባረይ
ኃጥእን በደለኛን ኮይነ ተረኺበ
ብሕሰም ናብራ ዓለም ፍጹም ዝረብረበ /2/ ኮይነ
ሎሚ ግና ጐይታየ ረዲእካኒ
ካብ ዓዘቕቲ ኃጢኣት ኣውጺኻኒ
ጸዊዕካኒ ሰሚዐ ጻውዒትካ
መጺኤ'ለኹ ክርኢ ምድኃንካ
ረዲእካኒ ብሓቂ ረዲእካኒ /2/
ረዲእካና ብሓቂ ረዲእካና /2/
መዓልቲ ንመዓልቲ ክትክእ ኣይድንጉን
ዓመታተይ ይውስኽ ይሓጽር ዕድመይ'ውን
ትሕዝቶ ናይዛ ዓለም እናሓደረ ይጎድል
ኣነ ግን ኣይነቓሕኩን ተገዚኤ ይነብር /2/ ኔረ
ሎሚ ግና ጐይታየ ረዲእካኒ
ካብ ዓዘቕቲ ኃጢኣት ኣውጺኻኒ
ጸዊዕካኒ ሰሚዐ ጻውዒትካ
መጺኤ'ለኹ ክርኢ ምድኃንካ
ረዲእካኒ ብሓቂ ረዲእካኒ /2/
ረዲእካና ብሓቂ ረዲእካና /2/
ብዕብዳን ስኽራን ጓይላ ኣሕሊፈ ዘመነይ
ባህታ ልበይ ኢለዮ ስጋዊ ትምኒተይ
ኣብ መንበር መላገጽቲ ደፊረ ዝቕመጥ
ብምኽሪ ናይ ረሲኣን ሓሳበይ ዝልወጥ /2/ ኔረ
ሎሚ ግና ጐይታየ ረዲእካኒ
ካብ ዓዘቕቲ ኃጢኣት ኣውጺኻኒ
ጸዊዕካኒ ሰሚዐ ጻውዒትካ
መጺኤ'ለኹ ክርኢ ምድኃንካ
ረዲእካኒ ብሓቂ ረዲእካኒ /2/
 ረዲእካና ብሓቂ ረዲእካና /2/,
381. ኣነ’ውን ክውድስ
ኣነ’ውን ክውድስ ብምስጋና
ንድንግል ማርያም ብምስጋና
ምስጋና ኣሎኒ ጌና /2/ ንድንግል ምስጋና
ምልአተ ጸጋ ጸዋሪት መለኮት
ወላዲት ኣምላኽ መልዕልተ መላእክት
ኣምላኽ እዩ’ኮ ተገሊጹ መሲሕ
ልዕሊ ኣአምሮ ኮይኑ ድንቂ ስራሕ
ዘደንቕ ስራሕ ዘደንቕ ኣምላኽና ሰብ ኮነ
ዘደንቕ ስራሕ ዘይውሰን ፍጹም ተወሰነ
ዘደንቕ ስራሕ ካብ ድንግል ተረኽበ ልደቱ
ዘደንቕ ስራሕ ፈጣሪ ኮነ ከም ባሮቱ /2/
ዕጹብ ግሩም’ዩ እቲ ናትኪ ውህበት
ኣደን ድንግልን ብዘይ ነውሪ ኃጢኣት
ኣነስ ክምሰጥ ሕሊናይ ሰቒለ
ንምስጋናኺ ፍጹም ተላዒለ
ምስጋና ኣሎኒ ፈልፋሊ ከም ዓይኒ ማይ
ምስጋና ኣሎኒ ፍቕርኺ ዘሕደረለይ
ምስጋና ኣሎኒ ኣብ እዝኒ ኣሕዛብ ዝበጽሕ
ምስጋና ኣሎኒ በረኸተይ ዘብዝኅ /2/
ካበይ ኮነለይ ዜናኺ ክነግር
ቅድስናኺ ብኣፈይ ክምስክር
ግንከ ኣይክእሎን በየናይ ልሳነይ
ንውዳሴኺ ይሓጽረኒ ቃለይ
ኣንሰ ጽሒፈ ለውዳሴኪ እምኢኃልቀ
ሶበ ኮነ ጥቀ ዝናመ ክረምት ቀለመ ወሰማይ ረቀ /2/,
382. ንሱን ለውሃቱን
ንሱን ለውሃቱን ‘ዚ ኣምላኽና ክንደይ ይጥዕም
ፍቕሩ ኣብ ሕይወትና ይዓዪ'ሎ
ከም ዝናም ሰማይ የንጀርብበና'ሎ
ኣሕዛብ ብጭንቀት ይናወጹ
ፍትሒ ስኢኖም ይራገጹ
ብጥበብ ዓለም ዘይግለጽ ምስጢር
ንዓና ግና ገሊጹልና ይነብር /2/
ሓሚምና ተስፋ ኣይቆረጽናን
ሓዚንና ጽንዓት ኣይሰኣናን
ኣብ ዕለት ዕለት ዝሕልወና
ለዋህ መድኃኒት ክርስቶስ ኣለና /2/
ክብሪ ሰማያት ባና ገነት
ነጸብራቕ ምድኃን ቦታ ሕይወት
ስፍራ ቅዱሳን ዘልዓለማዊት
ቃል ኣትዩልና ክህበና ኣምላኽ /2/
ሓሚምና . . . ,
383. ቅዱስ ሚካኤል ንዓ
በሰረገላ ወበረድኤት ነዓ ነዓ
ቅዱስ ሚካኤል ነዓ
ምስለ ገብርኤል መዋኤ መስቴማ
ቅዱስ ሚካኤል ነዓ
ምስለ ሩፋኤል ነዓ በግርማ
ነበልባላዊ ጸዋሬ እሳት መንበር
ቅዱስ ሚካኤል መክብበ መላእክት
በክቡር መስቀል ከመ ትባርክ ዮም
ለማሕበርነ ደብረ ሰላም ቅድስት
በሰረገላ ምሕረት በሰረገላ
ምስለ ማርያም ድንግል ርግበ ገሊላ
ነዓ ማእከሌነ ቁም ኦ ላእከ ተድላ
ልዑለ መንበር ኦ ኖላዊነ ትጉህ
ዘበረድኤት ሞገሰ ምንዱባን
ከመ ኣድኃንኮ ለዳንኤል ነቢይ
ምስለ ሶስና እመ ቅዱሳን
በበትረ መንፈስቅዱስ በትረ ዳህና
ለዘድኩማን ኣኃው ዘበጽሙና
ዕቀበነ በሰላም ወበጥዒና
ፀሐየ ራማ ብርሃኖሙ ለጻድቃን
ሕብስተ ተድላ ዘእስራኤል መና
በትንባሌከ እስመ ሐነጽከ ለነ
ማኅደረ ስብሐት ቤተ ቅድስና
ከመ ቅዱሳን ኣበው ዘእስክንድርያ
አግብርተ ሥሉስ ቅዱስ ወኣፎምያ
በስምከ ንዌድስ በሃሌሉያ,
384. ምስጋና ይኹን
ምስጋና ይኹን ኣምልኽዎ ተገዝኡ ነገስታት ናይ ምድሪ
ስገዱሉ ፍርሑ ንፈጣሪ
ሓይሉ ረቂቕ’ዩ ብመንፈስ ዝዓዪ
ከይተዋግአ ጸላእቱ ዘጉዪ
በዓል ግርማ’ዩ ትርኢቱ ዘንደልህጽ
ትእዛዝ ቃላቱ ንምድሪ ዘንቀጥቅጥ /2/
ሕዝቡ ዝሓሊ ዘመሓድር ንጉሥ
ትጉህ ጓሳ’ዩ ፈጺሙ ዘይታኸስ
ብሓንቲ ዓይኒ ዝመዝን ዳኛ’ዩ
ፍትሒ ዘውጽእ ቅኑዕ ፈራዲ’ዩ /2/
ባርያ ዝመስል ንኽብሪ ባሮቱ
ምሕረት ዘዕዝዝ ሓዳግ ንጸላእቱ
ብፍቕሩ ዝረትዕ ዝመልኽ ኣምላኽ
ተግባራቱስ ድንቂ ተኣምራት /2/
ሕዝቡ ዝሓሊ . . .,
385. ከም ወርሒ ድምቕቲ
ከም ወርሒ ድምቕቲ ከም ጸሓይ ብርህቲ
እነግረኪ ናይ ልበይ ድንግለይ ርህርህቲ
ካብ ቴክታን በጥሪቃን ሻውዓይ ወለዶ
ካብ ብሩኻት ዘርኢ ድንግል መጺእኪ'ዶ
ደጊም ሰላም'ዩ እንሕጐሰሉ
ዘመኑ ምሕረት'ዩ ዕልል ዕልል በሉ
ናይ ቃና ገሊላ ቅዱስ ልማኖኺ
ቅልጡፍ መልሲ ሒዙ መጺኡ ካብ ወድኺ
ዝሰኣነ የለን ለሚኑ ንዓኺ
ኣብ የማንኪ ይነብር ዝተማሕጸነኪ
ኩርዓት ሓበን ኢኺ ንክርስቲያን ወገን
እምባ ጽዮን ኢኺ ንዓና ንኣምን
ብተስፋ ንነብር ዘሎና ኣብ ጽላልኪ
ዘይበርስ ኪዳን'ዩ ኣምላኽ ዓዲሉኪ
ተኽሊ ናይ ሊባኖስ ጥዑም ሽታ ናርዶስ
ጸጋኺ ብዚኁ ንዓና ክቕድስ
ባርኺ ደቅኺ ድንግል ሓደራኺ
ብዝማሬን ዕልልታን ንጽዉዕ ንስምኪ,
386. ተመስገን ኣምላኽ
ተመስገን ኣምላኽ ኣንታ ልዑል
ተመስገን ኣምላኽ ሰብ ‘ትምሕር
ተመስገን ኣምላኽ መስፍን ሰላም
ተመስገን ኣምላኽ ኣቦ ዘልዓለም
ጸሓይ እናብረቐ ዝናማት እናዝነመ
ንፍጥረቱ ዝምግብ ኣምላኽ
ብበረኸት ኣብዚኁ ፍረ
ጓሳ ኣባጊዕ ኣምላኽ እስራኤል
ብሰማይ ምድሪ ዝኸበረ
ፈውሲ ናይ ሕሙማት
መግቢ ናይ ድኻታት
ምዕራፍ ኢኻ ነቶም ዝጽዕሩ
ኣርዑትካ ጸይሮም ሰላም ክነብሩ
ኣንታ ርህሩህ ሳምራዊ ኣምላኽ
ብግብሪ ኣእዳውካ ክበር ተባረኽ
ንምድሪ ተጽንዓ በሓይሊ ከሃልነት
ከይዘራእካ ትዓጽድ ኣምላኽ
ከይበተንካ ትእክብ ጐይታ
ኵሉ ትገብር ከምቲ ፍቓድካ
ንዓኻ እሞ እንታይ ይሰኣነካ,
387. ናይ ምስጋናኡ ቃል
ናይ ምስጋናኡ ቃል ካብኡ ይመጽእ
ናይ ውዳሴ ምንጪ ካብኡ ይወጽእ /2/
ኵሉ ብእኡን ካብኡን ንዕኡን
ኣሜን ስብሐት ይኹኖ ብውዳሴኡ /2/
ኣምላከ ቅዱሳን ኣሎ ምሳና
እቲ ዝሃበና ናይ ጥበቡ ዜና
ምስጋናኡ ነቕርብ ኣብ ውሽጢ ልብና
መንክር ኃያል ኣምላኽ’ዩ ትጉህ ጓሳና
ኵሉ ዝመልኽ ብባህሪኡ
ኣይርከብን ፍጹም ከምኡ
በረኸት ሂቡና ምሉእ ጸጋኡ
ክብሪ ንዘልዓለም ነቕርብ ንዕዑ
ናብ ጽርሓ ኣርያም ንዑ ገስግሱ
ሃሌሉያ ንበል ኣብ ቅዱስ መቕደሱ
ኣብ ጠፈር ስልጣኑ ንሱ ነጊሱ
ጐይታ ክህበና ምሉእ ሞገሱ
ናብ ጽርሓ ኣርያም . . .,
388. እንተጸኒዕና
እንተጸኒዕና ኣብ ጽውዓኻ
መን’ዩ’ሞ ዝፈልየና ካብ ጽኑዕ ፍቕርኻ
ጥሜት ድዩ ስደት መከራ ዓለም
ክፈልየና ኣይክእልን ከቶ ንዘልዓለም
ጸላኢ እንተነደረን እንተ ጓዘመን
ሃነፍነፍ እንተበለን እንተዕዘምዘመን
ከውሒ ምድኃነይ ሒዘስ ገለ ኣይከውንን
ኣባኻ ተጸጊዐስ ኣይምንጥለንን
ምሳኻ ምንባር ይሕሸና ምሳኻ ምንባር
ምሳኻ ምንባር ይሕሸና
ኣብ ሰማይ’ዩ ተስፋና
ሓላፊ ጥሪት ዓለም ወርቅን ብሩርን
ብልዒ ንኸብዲ እምበር ሕይወት የብሉን
ንዓይ ግን ኣጥሪኻኒ ብኽቡር ደምካ
ኣነ’ውን ፈትየ ’ለኹ ደጊም ምሳኻ
ምሳኻ ምንባር ይሕሸና ምሳኻ ምንባር
ምሳኻ ምንባር ይሕሸና
ኣብ ሰማይ’ዩ ተስፋና
ጉስነትካ ከይመኑ ከይስልኪ ኣነ
ብመንፈሰይ ከይወድቕ ልበይ ከይዕበ
ደው ኢለ እናበልኩ ከይስእኖ ጸጋይ
ሓልወኒ ከይሓድግ ኣገልግሎተይ
ምሳኻ ምንባር ይሕሸና ምሳኻ ምንባር
ምሳኻ ምንባር ይሕሸና
ኣብ ሰማይ’ዩ ተስፋና,
389.የፍቅረካ’የ
የፍቅረካ’የ ንስኻ ትፈልጥ ‘ምበር
ይኣምነካ ‘የ ሰልከልከል በዚኁኒ ‘ምበር
ክስዕበካ’የ ምሉእ ፍቕሪ ዓድለኒ
ጉድለት እምነተይ ኣርሒቕካስ ተቐበለኒ
ኣሚነን ወሲነን ወገን ናትካ ኮይነ ተሰሊፈ እንድየ ጐይታይ
እንታይ ደኣ ኮይኑ ጸጋይ ተገፊፉ ካልእ ኮይኑ ዕላማይ
የፍቅረካ ክብል ፍረ ይስእነሉ ተግባረይ ይጎድለኒ
ውሑድ’ዩ እምነተይ በርቲዐ ክትንስእ ባዕልኻ ወስኸኒ
ዓስቢ ዓለም ደልየ ፍቓዳ መሊኤ ዓጊበ’ኳ ኣይፈልጥን
መሊአ ጎዲለ ተፈራሪቐ ’ምበር ሓሳበይ ኣየዕረፈን
ምሳኻ ግን ኣሎ ፍጹም ጣዕሚ ሕይወት ጀሚሩ ዘየቋርጽ
ፍቓድካ ክመልእ ፍቓድካ ይኹነለይ ተለዊጠ ክሕደስ
ክድምድም’የ ገና ፍጻሜ ኣይረኸብኩን ክሳብ ቦታ ዕረፍተይ
ክትንስእ ’የ ጌና ክጋደል ድማ ’የ ክቕጽሎ መንገደይ
ሳህልኻን ምሕረትካን ደገፍ ክኾናኒ ክስዕባኒ ’የን ጐይታይ
ብተስፋ ክነጽህ ጽውአይ ከንጀርብብ ኣብ ሰማያዊት ቤተይ,
390. መጽአ ውስተ ዓለም
ኢየሱስ ክርስቶስ መጽአ ውስተ ዓለም /2/
በብርሃኑ ንዑ ናንሶሱ /2/,
391. ቤተ ክርስቲያና
ቤተክርስቲያና ናይ ኣደ ፍቕሪ እዩ ዘለኪ ንዓና ኃጥኣን ደቅኺ /2/
ከይንጠሚ ኣብልዕና ከይንጸምእ’ውን ኣስትይና
ሕብስትን ወይንን ኣቦና ሃየ መግብና /2/,
392. አንተኑ ገብርኤል
ኣንተኑ ገብርኤል ከመ ትቀውም ቅድመ እግዚአብሔር
መልኣከ ሰላም መልኣከ ሰናይ መልኣከ ራማ መልኣከ ብስራት
ኣንተኑ ገብርኤል,
393. ኣይትቀየመና
ብበደልና ብብዝሒ ኃጢኣትና /2/ ኣይትቀየመና /2/
ጐይታ ብምሕረትካ ሎሚ ይቕሬታ ሃበና
ደብረ መንክራት ቅዱስ ቂርቆስ (ማይጭሆት);
394. ኢየሩሳሌም ከመይ ኣላ
ኣንታ ነህምያ ናይ እግዚአብሔር ዓቢ
እስከ ክነግረካ ብዝተሰብረ ልቢ
ደሃይ ቤት ኣምላኽና ናይ ኢየሩሳሌም
ደኃን ከይመስለካ የለን ከም ቀደም /2/
ሃንቀውታ ኣሎኒ ደሃያ ክፈልጥ
ንገረኒ ግዳ እኔኹ የዳምፅ
ዝያዳ ከይሻቐል ሃየ ንገረኒ
ሓሚቑ ጸቢቑስ ኵሉ ኣስመዓኒ
ኢየሩሳሌም ከመይ ኣላ
ቤት ኣቦየ ከመይ ኣላ /2/
ሓጹር ዝኸለላ ልቢ ዝተምሳላ
ዝተባረኸት ቤት ጐይታ ዝኃድረላ
ጽኑዓት ሓልውታ ድልዱል መሰረታ
እንታይ ኮን ይኸውን ምኽንያት ዕንወታ
ኢየሩሳሌም ከመይ ኣላ፧
ቤት ኣቦየ ከመይ ኣላ፧ /2/
ደቃ ይነብሩ ’ለዉ ብመከራን ጸርፍን
ክልላ ፈሪሱ ዝዕረ ኣይመስልን
ደጌታታ እውን ብሓዊ ማሲኑ
‘ቲ ውቁብ ግርማኣ ነበረ ኾይኑ /2/
ኣምላኽ ጐይታ ምድሪ ኣምላኽ ጐይታ ሰማይ
እቶም ቤት ኣቦይ’ውን በዲሎም ’ዮም ከማይ
ብቀትሪ ብለይቲ ጸለኹ ነባዕኹ
ባሮትካ መሓሮም ጐይታየ ‘ናበልኩ
ኢየሩሳሌም ከመይ ኣላ
ቤት ኣቦየ ከመይ ኣላ /2/
ሓጹር ዝኸለላ . . .
ምሕናፃ ኣይፈተዉን እቶም ተጻረርቲ
እንተጓዘሙ’ውን ኵሎም በብሓንቲ
ክንኅግዘካ ኢና ንሕነፃ ካብ በልካ
ሰሚዕናዮ ኢና ንጉሥ ዘፍቀደልካ /2/
ኣሕዛብ ይርኣዩ ‘ቲ ናይ ኣምላኽ ግብሪ
ብኡ ተፈጺሙ ንዕኡ ይኹኖ ክብሪ
ኣምላኽ ዝፈቐዶ መን’ዩ ዝኽልክሎ
ዝሓለፈ ይኣክል ሕጂ ባህ ነብሎ
ኢየሩሳሌም ከመይ ኣላ
ቤት ኣቦየ ከመይ ኣላ /2/
ሓጹር ዝኸለላ . . .
(መጽ. ነህ. 2፡20),
395. ዓለም ጠላም
ንዒ ማርያም ዘምስለ ትጉሃን ሐራ፡
ወንዒ ገራህት ፈራዪተ ቍርባን ጵርስፎራ፡
ዓለምሰ ታማስኖ ለዘኣፍቀራ፡
መኑ ጠቢብ ወለባዊ ዘየኣምር ግብራ፡
ዘቀተለት ብዙኃነ በሕምዛ ኣሰጊራ። (መልክኣ ኤዶም)
ዓለም ጠላም መንደቕ ኳና
ካብ ቅዱሳን ኣበው የለን ዝኣመና
ኣነ ግን ብማዕዶ ኣዝየ ብሂገያ
ክትኮነኒ ጸግዒ ዘንጊዐ ጠባያ
ንጐይታ ዝገፍዐ ‘ቲ ኽቱር እከያ አሀ
ተዋጋኢ ጥልመት፡ ፍረ ሕማቕ ዘመን
ንመሬት ከዲኑ፡ መርገጺ ክስእን
ቀባሕባሕ ተበልኩ፡ ናብ ኵሉ መኣዝን
ኣምላኽ በዘይካኻ፡ ዝረድኣኒ የለን /2/
ኣብዛ ባሕሪ ዓለም፡ ኣንፈት ጠፊኡኒ
ንየማን ንጸጋም፡ ማዕበል ክደፍኣኒ
ብሶላ ኣቦታተይ፡ ማርያም ምርሕኒ
ዝድኅነሉ መሥመር፡ ባዕልኺ ኣትኅዝኒ /2/
ካብ መዓሙቕ ኃጢኣት፡ ግዝኣት ፈርዖን ከንቱ
ናብ ሃገረ ተስፋ፡ ብሰላም ክኣቱ
ብዓምዲ ደመና፡ ዘይጠፍእ መብራህቱ
ምርሓኒ ሚካኤል፡ ናብ ከንኣን ክኣቱ /2/
ወገናተይ ዝብሎም፡ ግፍዒ ዝለመዱ
ኣሕዋተይ ናብ ግብጺ፡ ንዓይ ዘሳደዱ
ኣርኢኻኒ ኢኻ’ሞ ኣባይ ክእንገዱ
ተመስገን ኣምላኸይ ዘየቕንን ፍርዱ /2/,
396. ኪዳንኪ’ዩ ኣደይ
ኪዳንኪ ’ዩ ኣደይ ንዓይ ዘድኃነኒ
ምልጃኺ በዚሑ ዋሕስ’ውን ኮይኑኒ
መከራይ ኣጥፊኡ ሰላም ኣፍሲሱለይ
ማርያም ንብዓትኪ’ዩ ዕርቂ ኣውሪዱለይ
ተስፋ ናይ ኣዳም ናዛዚት ኃዘኑ
ነቢያት ተነበዩ ፍጻሜ ዘመኑ
ካብ ድንግል ዝውለድ ኣማኑኤል ግሩም
ሓቀኛ መድኃኒት ኮነላ ንዓለም
ሥርወ እሴይ መንግሥት ዘርአ አሮን ክህነት
ኑሃሚን ውሉድኪ በሃገረ ስደት
ስደተኛ ኾይነ ይዅብልል ነበርኩ
ሽግር ኃሊፉለይ ብኣኺ ከበርኩ
መሣገሪት ድልድል ኣደ ጐይታ ሕይወት
ብኣኺ ተራኅወ ማዕጾ ኤዶም ገነት
ዳግማዊ ኣዳም ወሊድክልና ድኅነት
ትንሣኤ ኮይኑልና ሲኦል’ውን ተዘምተት
ኣብ ቀራንዮ ቦታ ጐይታ ክብሪ ኣምላኽ
ንድኅነትና ኢሉ ክግረፍ ብጭጕራፍ
ውዕለቱ ዘኪረ ንዕኡ ከምልኽ
ብዓውታ እዝምር ማኅሌት ኪሩብ መልኣኽ,
397. ቂርቆስ
ብሩህ ኣእምሮ ቂርቆስ ዑንቂ ባሕሪ ጽሩይ
መንፈሳዊ ህፃን ኮኾብ ኣንጌቤናይ
መራሒ ህፃናት ምሕረት እዩ ስምካ
ቅድሚ ነገሥታት’ውን ክርስቲያን’የ በልካ
መዓጹ ናይ ቤትካ ምስ ኳሕኩሐት
ኣምላኸይ ኣምላኸይ ኢላ ‘ና ጸውዐት
ኢየሉጣ ረኺባ ፍረ ማኅፀና
ትዕግስቲ ዝምህር መሪሕ’ውን ዝኾና
ብዘይካ ክርስቶስ መላኺ ዘይብሉ
ቂርቆስ ሕፃን ኢዩ ፀዋሪ መስቀሉ /2/
ኦሪትን ሓዲስን ኢዩ ዝጠቡ
ጥበበኛ ሕፃን ዝጸረየ ልቡ
ተስፋ ሰኒቑ ኣብነት ንሕዝቡ
ኣብ እቶነ እሳት ምስጋና ከቕርቡ
ብዘይካ ክርስቶስ መላኺ ዘይብሉ
ቂርቆስ ሕፃን ኢዩ ፀዋሪ መስቀሉ /2/
ዕዉራት ዝመርሕ ሓቀኛ ሰማዕት
ጽንዓት እምነቱ ’ዩ ተኣምር ዝሰርሕ
በይኑ ኣይደለዮን ሰማያዊ ክብሪ
ንዅሉ ክርስቲያን ጽንዓት’ዩ ፍቕሪ
ብዘይካ ክርስቶስ መላኺ ዘይብሉ
ቂርቆስ ሕፃን ኢዩ ፀዋሪ መስቀሉ /2/
መላእኽቲ ሥርሑ ርእዮም መስከሩ
ሃሌ ሉያ በሉ ንኣምላኽ ዘመሩ
ኣኽሊል ዝለበሰ ናይ ሰማእታት ኣካል
ሰማይ ዝሃገሩ ናይ ክርስቶስ ኣዛል
ብዘይካ ክርስቶስ መላኺ ዘይብሉ
ቂርቆስ ሕፃን ኢዩ ፀዋሪ መስቀሉ /2/,
398. ኦ ኣፍላገ ወንጌሉ
ሰላም ለክሙ አፍላገ ወንጌሉ ለክርስቶስ ሰላም ለክሙ /2/
በጽባሕ ሐውጽዋ ለቤተ መቅደስነ ለደብረ መንክራት /2/
ኦ ኣፍላገ ወንጌሉ ለክርስቶስ ሰላም ለክሙ
በጽባሕ ፡ በጽባሕ ሐውጽዋ /2/
ተቀደሲ ወንሥኢ ኃይለ ኦ ቤተ እግዚአብሔር
እስመ ናሁ ንጉሥኪ በጽሓ እግዚአብሔር
ለባርኮ አውደዓመት ምስለ ወልድኪ ልዑል
ንዒ ማርያም፡ ንዒ ማርያም ለምሕረት ወሣህል /2/;
399. ቅዱስ ኢኻ
ቅዱስ ኢኻ ቅዱስ ቅዱስ ዘለዓለም
ፈቃር ኢኻ ሕያው መስፍን ሰላም
መላእክተ ሰማይ ቆይሞም ኣብ ቅድሜኻ
ምስጋና የቕርቡ ንኽብርኻ
ዘርጊሔ ኣእዳወይ ምስቶም መላእክቲ
ምስግና ክምገብ ሰማያዊ ሃብቲ ኣማኑኤል
ዙርያይ ክኽልሎ ሓጹር ናይ ፍቕርኻ
ናቱ እየ ክብል ኣብቲ ስሉም ዳስካ ኣማኑኤል
ተሰሊመ ሰማያዊ ልብሲ
ብምሕረት ፍቕርኻ ክኸውን ወራሲ
ኣስንቐኒ ሓቀኛ እምንቶ
ምስጢርካ ሃበኒ ሕይወተይ በሓቶ /2/ ኣማኑኤል
ክብሪ ናይ ምድኃንካ ኣባይ እንኪግለጽ
መሊኤ ኪዓግብ ከገልግል ክምረጽ እወ ጐይታይ
ፍቕርኻ ኣንጀርቢቡ ዝባነይ ክፈሶ
ቀኒዐ ክርእይ ምሕረትካ ክሓፍሶ እወ ጐይታይ
ተኣሚነ ከገልግል ንስምካ
ብፍታወይ ክግዛእ ንዓኻ
ባርኸኒ ውሉድካ ክስመ
ከይተርፈካ ብሓጢኣት ደኺመ /2/ እወ ጐይታይ
ፍቕርኻ ዓቢይ እዩ ተበጃውየይ ጐይታ
መኣዛኻ ክሽትት መስዋእቲ ጎልጎታ መድኃኔ ዓለም
ብናብራ ናይ ዓለም ወዲቐ ከይተርፍ
ኣማዕድየ ክርኢ ነቲ ንጹህ ምንጻፍ መድኃኔ ዓለም
ንኽሰትዮ ፍሳስ ናይ ጎንኻ
ሕልናይ ክምሰጥ ብጣዕሚ መስቀልካ
ማርኸኒ ሕይወተይ ሓድሶ
ኣብ ውሽጠይ ኣቲኻ ባርኮ ቀድሶ /2/ መድኃኔ ዓለም,
400. ንዝለመኖ ይሰምዕ’ዩ
ንዝለመኖ ይሰምዕ’ዩ ጐይታ
ስሙ ዝጸውዐ ይረክብ እፎይታ
ኣብ ኢያሪኮ ኣዕይንተይ ከፊቱ
ሕይወት ክርኢ ኣቚሙኒ ኣብ ቤቱ /2/
ካብ ኣሕዛብ ምዃነይ እፈልጥ እየ ኣነ
ርስቲ ከም ዘይብለይ እንተዘይ ኣሚነ
ሕጂ ግን ተመሊሰ እግዚኣብሔር ይወደስ
ናተይ ኢኻ ኢሉኒ ደሙ ብምፍሳስ
ከየውጻኹ ቃላት ገለ ከይበልክዎ
‘ቲ ናይ ልበይ ድሌት ኵሉ ፈሊጥዎ
መዓስ’ዶ ይዳረግዩ ንብዓተይ ምስ ግብረይ
ምሕረት ግን ሂቡኒ ዘዕርፈሉ ልበይ
ኣብቲ ምድረ በዳ ጎልጎል ብኤር ሸባዕ
ምስቲ ሕጻን ወደይ ብጽምኢ ክጥቃዕ
ስመይ ባርያ ከሎ ንዕቕቲ ብሰባት
ኣውያተይ ብምስማዕ ሂቡኒ ማይ ሕይወት
ተስፋ ከይቆረጽና ኣብ እምነት ጸኒዕና
ንቕረብ ናብ ጐይታና ክሕደስ መንፈስና
ወሃቢ ኵሉ ነገር ከሎ መስፍን ሰላም
ኣእዳውና ኣይንዘርግሕ ናብ ምስሊ ‘ዛ ዓለም,
401. ኣብ ልበይ ኣሎ ምስጋና
ኣብ ልበይ ኣሎ ምስጋና
ማርያመይ ንገሲ ገና
ለውሃትኪ ከመስግን ኣደይ
ኣብ ናብራይ ንበሪ ምሳይ /2/
ስብከት ዓለም እንክጋዋሕ መበከሊ ኣእምሮ
ልበይ ንኸየስተውዕል ጐይታይ ስለይ ዝጾሮ
ነቲ ዕረ ኣመቓቒሩ ሕሉፈይ ንኽዝክር
ብጣዕሚ ከስድዓኒ እቲ ፈሓሲ ነገር
መን’ዶ ኔሩኒ’ዩ ማርያም ኣብ ሽግረይ
ሰላም ልበይ ኣውሒሱ ዘማእዘነ ሕይወተይ /2/
ኣመና ሽጉር ዘይቀሰነ ብናብራ ኣብ ዓለም
ኣይክሓስብ ክድቅስ ከይወሰነ ዘሕለምልም
ሕጂ ኮይኑ ክኸብደኒ ሓጺር ጉዕዞ ስጋ
ስም መጻእየይ ከይቅይር እንከንጸላሉ ኣብ ሓደጋ
ወገን ናይ ጥቑዓት ማርያም ጸግዐይ ልበይ
ቃል ንብዓትኪ ፈልፊሉ ኣረጋጊኡ ኣእምሮይ /2/
ውሽጠይ ባዶ ዘይከም ካልእ ርእሰይ ዝደነነ
ግራት ልበይ ቃዲሩ ዝዝራእ ምስ ተሳእነ
ጊዜ ምልኣት ቆፎ ዘርአይ ብኾፈይ ኣሕሊፈዮ
ብጣዕሚ ከውድቐኒ ንሰይጣን ኣንፈት ሂበዮ
ንድኹማት ደጋፊት ማርያም ሓይሊ ነፍሰይ
ለውሃትኪ በጺሑንስ ሰላም መሊኡ ቤተይ /2/,
402. ኦ ኤልሳዕ
ኦ ኤልሳዕ ስምዓና መንፈስ እግዚኣብሔር ዘዛረበና
እግዚኣብሔር ንኣቦኻ ካባኻ ዝፈልየሉ በጺሑ’ዩ ጊዜኡ
ነቢይ ኤልያስ ንሰማይ ዝዓርገሉ
 ፈሊጠ ኣለኹ ሱቕ እንዶ በሉ
 ትዕግስቲ ጽንዓት ከም ሽግ ኣልዕሉ
 መንፈስ ኣቦይ ክቕበል’የ
 ንኣምላኸይ ዘኽብረሉ
ኦ ረድአይ ኤልሳዕ ስምዓኒ ዝብለካ ሎሚ
ናብ ቤት ኤል ያዕቆብ ዝረኣየላ ሕልሚ
እግዚኣብሔር ክኸይድ ንዓይ ኣዚዙኒ
ክሳብ ዝምለሰካ ኣብዚ ተጸበየኒ
 ብሕያው እግዚኣብሔር ብቅዱስ ሕይወትካ
እምሕል ኣለኹ ንዓኻ ከይሓድገካ
ኣይክእልን እዩ ልበይ ኣይትዛረቦ ደጊምካ
ሕራይ ደኣ በለኒ ዘለዓለም ከገልግለካ
ድሌት ኣምላኽ ክፍጸም ካባኻ ክስወር
ተነጊሩኒ ኣሎ ኣብ ምድሪ ከም ዘይነብር
ደጊም ለምነኒ እትደልዮ ውህበት
ክፍለይ’የ ካባኻ ክዓርግ ናብ ሰማያት
ዘኽቲመ ንኸይተርፍ ኣብ ዓለም ንበይነይ
ተስፋ ውን ከይቆርጽ ከይዓርብ ሕሊናይ
ብቑዕ ኮይነ ክወርስ ርስቲ ላዕላይ ሰማይ
ካብቲ መንፈስካ ዕጽፊ ይውረድ ኣብ ልዕለይ
(2ይነገ. 2፡11)
ተፈሊኻ ተሰዊርካኒ ንዓይ ንወድኻ
ከመይ ክኢልዎ ‘ቲ ለዋህ ልብኻ
ፍቕርኻ ምሉእ ቀናእ ብኣምላኽካ
ከመይ ኢልካ ጨኪንካ ተመለሰኒ በጃኻ
ኣቦይ ኣቦይ ሓያል ሓላዊ እስራኤል
ኣቦይ ኣቦይ ነቢይ ናይቲ ልዑል
ኣቦይ ኣቦይ መጋቢ ሕይወተይ
ኣቦይ ኣቦይ ተመለስ በጃኻ ናባይ /2/,
403. ብርሃነይ ኢኺ
ብርሃነይ ኢኺ መራሒት መንገደይ
ምርኩሰይ እንባይ መዕቆቢት ሕይወተይ
ኣባዲት ሓዘነይ ሓባሲት ንብዓተይ
እመብርሃን ማርያም በረኸት ናይ ቤተይ
ኵሉ ጸልማት ኮይኑ ጽልግልግ ምስ በለ
ጭልምልም ናይ ብርሃን ካባይ ምስ ገለለ
ሓጢኣተይ በዚሑ ኣዝየ ሓዚነ
ክነብር ከለኹ ተስፋ ስኢነ
ስምኪ ቀንዴል ኮይኑ በሪሁ ኣብ ልበይ
ሓዘነይ ክርስዕ ባና ለጊስክለይ /2/
ካብ ዘመድ ካብ ሰበይ ምስ ተፈላለኹ
ኵሉ ፈንፊኑኒ ዓቕለይ ምስ ኣጽበብኩ
ንበይነይ ክሓስብ ክጭነቕ ክሓዝን
ፍርሒ ውሒጡኒ ንሰባት ክልምን
ስምኪ ጎነይ ኮይኑ ኣጸናኒዑኒ
ማርያም ማርያም ኢለ ኵሉ ፈዂሱኒ /2/
እቲ ናተይ ዝብሎ ኵሉ ምስ ሰኣንኩ
ናብራ ከቢዱኒ ምንባር ምስ ጸላእኩ
ኢሂን ምሂን ዝብሎ ምስጢረይ ዘዕልሎ
ዘማኽረኒ ንዓይ ሽግረይ ዘካፍሎ
እንዳ ዘመድ ኮይኑ እንዳ ፈታውየይ
ስምኪ ሓጊዙኒ ከይከውን ንበይነይ /2/,
404. ኣምላኮሙ ለክርስቲያን
አምላኮሙ ለክርስቲያን ተመሲሎ ሰብአ መጽአ ኃቤየ
ወይቤላ ቅዱስ ጊዮርጊስ
ኣንሰ ኢኮንኩ አምላከ ኣላ ገብረ አምላክ ኣነ,
405. ኵሉ ብኣኻ ኮነ
ኵሉ ብኣኻ ኮነ ናይ ሕይወተይ ምድኃን
ሕጂ ረኺበ ኣነ ናይ ዘልዓለም ብርሃን
ምእንታይ ዝሞትካ መርገም ዝሰዓርካ
ኣብ ምሉእ ሕይወተይ ናጽነት ኣዊጅካ /2/
ስቓየይ ክጸውር ምስ ሰኣንኩ ሓቦ
ክወድቕ ክትንስእ ኣብ እግሪ ‘ቲ ጎቦ
ጐይታይ ብዘይካኻ ኣነ መን ኔሩኒ
ተስፋይ ንኽምለስ ደሃይካ ኣስሚዕካኒ
ናትካ ኮይነ’የ /3/ ብደምካ ተዓዲገ’የ
ናትካ ኮይነ’የ /3/ ደጊም ኣቦ ረኺበ’የ
ነታ ብቐደሙ ናትካ ዝነበረት
ብኻልኣይ ዋጋ ዓዲልካያ ክብረት
ተማሂረ ጐይታይ ኣነ’ውን ካባኻ
ናተይ ንኽገብሮ ነቲ ትሕትናኻ
ናትካ ኮይነ’የ /3/ ብደምካ ተዓዲገ’የ
ናትካ ኮይነ’የ /3/ ደጊም ኣቦ ረኺበ’የ
ድኽመተይ ኣሊኻ ሓይሊ ዘልበስካኒ
ብፍጹም ፍቕርኻ ኣቦ ዝኾንካኒ
ራህሪህካለይ ጐይታ ክትህበኒ ሕይወት
ልበይ ኳሕኲሕካዮ ብሰናይ ጻውዒት
ናትካ ኮይነ’የ /0/ ብደምካ ተዓዲገ’የ
ናትካ ኮይነ’የ /0/ ደጊም ኣቦ ረኺበ’የ
ልሳን ዝቓነዮ ናይ ውዳሴ ቃላት
ፍጹም ኣይበቕዖን’ዩ ንናይ ቀራንዮ ውዕለት
ብህርመት ከበሮ እንተተዘመረ
ጐይታይ ብምሕረትካ ሕይወተይ ከበረ
ናትካ ኮይነየ /3/ ብደምካ ተዓዲገየ
ናትካ ኮይነየ /3/ ደጊም ኣቦ ረኺበየ,

406. ደቂ ቤትኪ
ደቂ ቤትኪ ዘሚሮም ንኽብርኺ /2/
ደቂ ጠቓዕትኺ ደኒኖም ኣብ ቅድሜኺ
ልቦም ኣሚኑ ወዲሶምኺ
ብርሃንዩ ‘ቲ ስምኪ ዝመርሕ ናብ ጽድቂ
ርግኣት የስፍን ብእዋኑ ኣርሒቑ ንጭንቂ
ሕጉስ’ዩ ሕይወትና ኣዴና ምዃንኪ
ኣይሓፍርን’ዩ መጻኢና ዋሕስና እንዲኺ
ቤት ዶኪማስ መን ድዩ ኣትይዎ
እንከይሓፍር ጉድለቱ ሸፊንዎ
ተረኺብኪ ኣደይ ክንዲ ዅሉ ምስ ፍቑር ወድኺ
ስለዚ’ዩ ውሽጠይ ዝምካሕ ብኣኺ
ዘይኣምኑ ኣሚኖም ብሓይሊ ፍቕርኺ
እከይ ሓሳቦም ተበቲኑ ሰጊዶም ናባኺ
ግድን’ዩ ማርያም ኣደ እንዲኺ ኣደ
ብዘይብኣኺ’ዶ ካብ ሰማያት ምሕረት ምወረደ
ብጸጋኺ ሓጎስ ሰላም ኮይኑ
ቅዱስ ስምኪ ኣብ ኵሉ ገኒኑ
ዓለም ገሪምዋ ድንግል ማርያም ‘ቲ ዅሉ ውዕለትኪ
ንመድኃኔ ዓለም ጸዋሪት ምዃንኪ
ወገን ንዘይብሉ ኣደ ትኾንዮ
ንጎደሎ ኣካል ብልግስኺ ምልኣት ትህብዮ
ነቲ ኣረማዊ ዝንዕቕ ንስምኪ
ጠሊ ናይ ምሕረትኪ ተፍስስሉ ጉድለቱ ሸፊንኪ
ኣይተረኽበን ማርያም ከማኺ
ካብ ፍጡራን የለን ዝመስለኪ
ጸዋሪት መለኮት ቤዛ ኵሉ ህያብ ቀራንዮ
ትርፊ ‘ቲ ጸጋኺ ናባና ኣፍስስዮ,
407. ታዓብዮ ነፍስየ
ታዐብዮ ነፍስየ ለእግዚአብሔር /2/
ወትትኃሠይ መንፈስየ በኣምላኪየ
ወትትኃሠይ በኣምላኪየ ወመድኃንየ
ርእያ ጐይታነትካ ኣብ ሰማየ ዝባን ኪሩቤል
ከለኻ ኣብ ማሕጸና ተጸይርካ ህፃን ልዑል
መሊአ ጸጋኻ ሒዘ ‘ቲ ምስላ ንድንግል
እብል አመስግን ዓቢይ’ዩ ኣማኑኤል
ድንቂ እዩ ፍቕርኻ ጐይታይ
 መዓሙቕ ጥበብካ ተወሊድካ ምዕባይ
ጎደሎያስ ክብል ንዓኻ ነፍሰይ ባህ ይብላ መሊኣ ፍቕርኻ
 ነፍሰይ ንእግዚኣብሔር ተዕብዮ
 መንፈሰይ ብኣምላኽ መድኃኒየይ ባህ ይብላ /2/
ንዳታን ኣቤሮን ኣብ ምድሪ ክውሕጦም ሓይልኻ
መካር ከም ዝኾንካ ዘንጊዖም ጥበብካ
ልበይ ተውጽእ ንግብሪ ፍቓድካ ምስጋና
ነዲራ ኣይትብልን ከምኣቶም ድሌትና
ተኣምርካዩ ናይ ሕዝብኻ ቀስቲ
ባሕርታት ኣስጊሩ ዝመርሕ ናብ ርስቲ
ፈርዖን የለን ክብሩ ፈሪሱ
ስምካ ተወዲሱ ብዓወት ነጊሱ
ነፍሰይ ንእግዚኣብሔር ተዕብዮ
መንፈሰይ ብኣምላኽ መድኃኒየይ ባህ ይብላ /2/
ኣብ ናይ ወርቂ ጽንሓ ጻዕዳ ዕጣን ጌሮም ንቕዳሴ
መቕደስካ ይዓጥኑ ብሓድሽ ውዳሴ
ዝፋን መንበርካ ብርሃን በሪሁ ወቂቡ
ንኽብሪ ዕቤትካ ብዝማሬ ተኸቢቡ
ፍቕርኻ’ዩ ንዓለም ዝገዝእ
ቃልካ’ዩ ንልቢ ማሪኹ ዝረትዕ
ንግስነትካ ተኣዊጁ ኢየሱስ
ኵሉ ሓቢሩ ንስምካ ክውድስ
ነፍሰይ ንእግዚኣብሔር ተዕብዮ
 መንፈሰይ ብኣምላኽ መድኃኒየይ ባህ ይብላ /2/,
408. ደባሲት ሓዘነይ
ደባሲት ሓዘነይ ድንግል ኣደ ጐይታ
እምባ መዕቆቢተይ ህያብ ጎልጎታ
ቅሳነት ሕይወተይ ናይ ኣእምሮይ ሩፍታ
ነዛ ምስኪን ነፍሰይ ንስኺ ትውክልታ /2/
በገና ዳዊት ኢኺ ፈውሲ ጭንቀት ሳኦል
ያዕቆብ ዝረኣያ ኣብ ሎዛ ናይ ሕይወት መሳልል
ዕጸ ሳቤቅ ኢኺ ንገንሸል ዝሓዝኪ
መሶብ ወርቂ ኤልያስ ሓይሉ ዝሓደስኪ
ምርኩስ ናይ ሕይወተይ ኣነ’ውን እብለኪ
ሓጺር’ዩ ቁመተይ ሃብኒ ሓይልኺ
ስለ ዝኸበዶ ንድኹም ጉልበተይ
ጾረይ ንኸራግፍ ኢድኪ ዘርግሕለይ /2/
ናይ ጌደዎን ጸምሪ ምልክት ናይ ዓወት
ሰረገላ ኣሚናዳብ ፈጣን ንረድኤት
ንናሆም ፈዋሲት ናይ ቁስሉ መሕወዪት
ንኣዳም ተስፋኡ ‘ክስደድ ካብ ገነት
ኣነ’ውን እብለኪ ደራዚት ንብዓተይ
ናይ ሓዘነይ ደበስ ዕረፍቲ ናይ ልበይ
ክወግኣኒ ከሎ ወርወር ኲናት ዓለም
ዋልታኺ ዘርግሒ ርድእኒ ማርያም/2/
በትሪ ኣሮን ኢኺ ብዘይ ማይ ዝጠጠዐት
ዕጸ ጳጦስ ዘሲና ጸዋሪት መለኮት
ቀስተ ደመና ኢኺ ናይ ድኅነት ምልክት
ሳርማ ኤልሳዕ ኢኺ መመቀሪት ሕይወት
ኣነ’ውን እብለኪ ናይ ምንባረይ ሓበን
ሸፋኒት ሓጢኣተይ ንድኅነት ትልምን
ብኽልተ ዝሕንክስ ሓጢኣት ዘሰንከሎ
ለውሃትኪ ኣሚኑ ደበስኪ ይጽበ ኣሎ /2/
ክንደይ’ለ ክዝርዝር ኣበይከ ክበጽሖ
ናይ ውህበትኪ ጸጋ ይኹነኒ መርሖ
ዝውዳእ ኣይኮነን ክብሪ ውዳሴኺ
ድንግል ክንዲ ብዙሕ ረኣይለይ ኢኺ
እንሆ እጽበ ናይ ምሕረትኪ ጸጋ
ብመቑሕ ናይ ዓለም ከይኣቱ ኣብ ሓደጋ
ክንደይ ከይኽእሎ ብእምነት ክጸንዕ
ሓይሊ ፍቕርኺ ግን ልበይ የበራትዕ /2/,
409. ንዓይ ሕይወተይ
ንዓይ ሕይወተይ ታኦስ ኢኻ
ክብሪ ምንባርይ ክርስቶስ ኢኻ
ስምካዩ ድኅነተይ ዘለዓለም ዝነብር
ስምካ’ዩ ቀስቲ ሕይወተይ ንጸላእየይ ዝስዕር
ገጽካ ክርኢ ከንቃዕርር ብፍርሃት ናባኻ
በርትዕ ኢልካኒ ክጸንዕ ፍሽኽታ ኣሰኒኻ
ሴርካ ንመቑሐይ ንጸላእየይ ኣሲርካ
ብደምካ ሓጺብካኒ ሂብካኒ ሕያው ፍቕርኻ
መቐረት ሕይወተይ ፍቕርኻ መሊኡ ኣብ ልበይ
ዕግበት ኮይኑኒ መኣዛኻ ጥዒሙ ጨናይ
ደምካ እንክዛሪ ጽምኣተይ ፍጹም ከጥልል
ፈቒድካለይ ጐይታይ ዘልዓለም ኣብ ቤትካ ከጽልል
ወገን ዘመደይ ክስእን ክተርፍ በይነይ
ዓለም ክትጠልመኒ ጨኪና ክትርሕቕ ካባይ
ህድኣት ኮይንካኒ ንነፍሰይ ተስፋ ሰላመይ
ኵሉ ኣስጊርካኒ ኣሊኻ ሽግር መከራይ
ወትሩ ዝቐውም ንስምካ ኣብ ውሽጢ ዓለም
ህርመት ናይ ልበይ ደዊሉ ከይነብር ኣብ ጸላም
ሓበን ንሕይወተይ ምዃንካ ክፈልጥ ኵሉ
ክምስክረልካ’ዩ ዝልበይ በቲ ሕጉስ ቃሉ;
410. ፍቕርኻ ዓቢይ
ፍቕርኻ ዓቢይ’ዩ ክኸፍሎ ከቢዱ
ጐይታይ ‘ቲ ምሕረትካ ካብ ሰማይ ወሪዱ
በሪሃ ደሚቓ ሽምዓይ ተወሊዓ
ብሳላኻ ጐይታይ ሕይወተይ ተቢዓ
ኣብ ሜዳታት ዓለም ጊዜይ ኣባኺነ
ብፍትወት ናይ ስጋ ቅድስና ስኢነ
ንስኻ ግን /2/ ጐይታይ ናባይ ነዓ ኢልካኒ
ኣብ ትሕቲ ኣእዳውካ ፍጹም ኣዕቚብካኒ
ኣብ ውሽጢ ሕቑፎኻ ፍቕሪ መሊእካኒ
መዓስ እሞ ጐይታይ ተረዲኤ ኣነ
ዓመታት ከቑጽር ኣብ ኣጸድካ ኮይነ
ሕጂ ግና /2/ ፍቕርኻ ሰሪጹ ኣብ ልበይ
ጨው ተወሲኽዋ መቂራ ሕይወተይ
ጐይታየ ተመስገን ናተይ መድኃኒየይ
ብርሃን እዩ ገጽካ ዝተመልአ ፍቕሪ
ናብ ሓጥኣን ዝጥምት ርስሓቶም ከጽሪ
ብርሃጽካ /2/ ጐይታይ ከፊልካለይ ዋጋ
በቲ ቅዱስ ደምካ ነፍሰይ ተዓዲጋ
ካብ ሲኦል ወጺኣ ናብ ገነት ዓሪጋ
ዕልልታን መዝሙርን ካብ ልበይ ገንፊሉ
ብደሃይ ቃላትካ ኣካለይ ዘሊሉ
እወ ኵሉ /2/ ካባኻ እንድዩ ‘ቲ ነባሪ ሕይወት
ዓይኒ ዘይረኣዮ ብልቢ ሰብ ዘይግመት
እዝኒ ዘይሰምዖ ናይ ፍቕርኻ ውህበት
ንዑ ተመሓሩ ደብረ ፀሐይ ቅዱስ ገብርኤል (ሠላሳ
ኣምስተኛ),
411. ካበይ ኮነለይ
‘ዚ ዅሉ ፍቕሪ ካበይ ኮነለይ
ጸጋኻ’ዩ ጐይታ ዓዚዙ ኣብ ልዕለይ
የብለይን ውሬታ ንዓኻ ዝበቕዓካ
ምስጋና’ዩ ህያበይ ክዝምረልካ
ነጸብራቕ ናይ ዓለም ፍትወታ ኣስዲዑኒ
ኮብሊለ ካብ ቤተይ ኣብ ከንቱ ከዕነኒ
ሎሚ ከስተንትኖ ምስ ፈለጥኩ ውነይ
ንሓጢኣት ክህንደድ በቲኸዮ ልጓመይ
ጐይታ ግን ናቢኻኒ ብዘይርአ ሓለዋ
ንስጉመይ ምግታእካ’ዩ ንነፍሰይ ዓቂብዋ /2/
ዘሕለፍክዎ ዘመን ልበይ ወፍየ ንዓለም
ዕጋበትስ ይትረፍ ኣየበልኩን ሰለም
ፍቕርኻ ለጊስካ ዘይርከቦ መልሲ
ንዘይረዊ ባህጊ ደኺሙኒ ከሳሲ
ጓሂ ልበይ ርኢኻ ፍሽኽታ ዝተጋረደ
ለጊስካለይ ፍቕርኻ ፍጹም’የ ተኣቢደ /2/
መንፈሰይ ዘድከመ ሞቕሐይ ሴርካዮ
ብብርሃን መስቀልካ ጸላም ጋሊህካዮ
መግነዘይ ፈቲሕካ ካብ ሞት ኣንቂሕካኒ
ሓዲስካ ዘመነይ ዳግማይ ፈጢርካኒ
ታሪኸይ ቀይርካዮ ባርያኻስ ተማሒረ
ተመስገን ክበረለይ ደጊም ምንባር ጀሚረ /2/
‘ታይ ኣምሃ ኣሎኒ ኣምሳያ ውዕለትካ
ምስጋናይ ተቐበል ካብ ጸጋ ውህበትካ
ገና ክዝምር’የ በዚ ድሩት ዓቕመይ
ዘይነጽፍ ውዳሴ ዓቚሩ’ሎ ኣብ ልበይ
ቀዲስካያ ልሳነይ መዝሙር ኮይኑ ቅኒታ
ፈልፊለ ቅዱስ ቅኔ ከኽብረካ’የ ጐይታ /2/,
412. ምረት ናይ ስደትኪ
ኣዘክሪ ድንግል አንብዐ መሪረ ዘውኅዘ እምኣዕይንትኪ
ወወረደ ዲበ ገጸ ፍቁር ወልድኪ
ምረት ናይ ስደትኪ ክበጽሖ ኣእምሮይ
ብኽያት ናይ ወድኺ ክደግሞ ብቓለይ
ንጎቦ ሓጢኣተይ ከፍርሶ ንብዓተይ
ብሕሊና ምለስኒ
ኣብ ስደትኪ ኣደይ ጸንብርኒ
ኣብ ስደትኪ ክሳተፍ ክኣቱ
ዝኾንክዮ ኵሉ ውዕሎኺ ከዘንቱ
ሰጣሕ ምድረ በዳ ክትርእዮ ዘፍርህ
መጠን ምቖት ጽፍሑ ንደምካ ዘፍልሕ
ሽውሽውታ ‘ቲ ንፋስ ኣእዛንካ ዘናውጽ
ረጽሚ ማዕበላቱ ቈርበትካ ዝልሕጽጽ
ንስለ ድኅነትና ዝመረረ ጸይራ
ሰጊራቶ ሕሰም ምስ ብዙኅ መከራ
በብዝኃ ግፍዕኪ ዘበእንቲኣነ
ማርያም ኣስተምሕሪ ለነ
ዝናማት ዘዝንም ኵሉ ዝከኣሎ
ጐይታና ኢየሱስ ኣብ ሑቝፋ እንከሎ
ጽምኢ ጸኒዕዋ ክትልምን ኣምሪራ
ረዳኢ ስኢና ዝመልስ ንኽብራ
መዓስ ተሳኢንዎ ጽምኣታ ከጥልል
ፍቓዱ ኮይኑ ‘ምበር መከራ ክትቅበል
በብዝኃ ግፍዕኪ ዘበእንቲኣነ
ማርያም ኣስተምሕሪ ለነ
ርእየዮ ማርያመይ ‘ቲ መሪር ስደትኪ
ምጻር ስኢነዮ ቃንዛ ስቅያትኪ
ብሓላፊ ሽግር ፍጹም ከየማርር
‘ቲ መሪር ስደትኪ ኮይንኒ ‘ሎ መምህር
ስለ ‘ቲ ቍስልኺ መከራ ጭንቀትኪ
ኣዘክሪ ድንግል ምእንቲ ደቅኺ
በብዝኃ ግፍዕኪ ዘበእንቲኣነ
ማርያም ኣስተምሕሪ ለነ,
413. ማሪኹኒ ፍቕርኻ
እግዚእ ኣዶናይ ሰንደቕካ ፍቕሪ
ምልኣት ሳሕልኻ ሕይወት የዛሪ
ብፍቕሪ ትረትዕ ፈቃር’ዩ ባህሪኻ
ማሪኽካኒ ከውሒ ልበይ ሴርካ
ማሪኽካኒ ተምበርኪኸ ብኣኻ
ካብ ፍቓድካ ወፂአ ምስ በልኩ ፍቓደይ
ጸጋይ ተገፊፉ ተደዊኑ ወጅሃተይ
ፈቲነ ነፍሰይ ክጥብራ ንሕልናይ ኣድኒነ
ሕልፊ ‘ቶም ዝተሳዕሩ ፍጹም ርግኣት ስኢነ
ክናወጽ!!
ዘይትታኸስ ጓሳ ኣውያተይ ሰሚዕኻ
ኣበይ ‘ሎኻ ኢልካኒ ሕሉፈይ ጐሲኻ
ተመስገን በጺሑኒ ምሕረትካ
ማሪኹኒ ፍቕርኻ
እሙን ቃልካ እንከሎ ነእጋረይ ዘቖመ
ብምውልዋለይ ንታሕቲ ተሸሚመ
ኣዕሚቖም ተስፋይ ንኽቐብሩ ማዕበላት ተሃውኩ
ሞተይ ምስ ተቓረበ ጐይታይ ስምካ ጸዋዕኩ
ብጻዕሪ!!
ኣይመነንካንን ግን ኢድካ ዘርጊሕካለይ
መንጢልካ ኣውጺእካኒ ካብ ማእከል ጸላእተይ
ኣምሊጠ ተጸይረ ብጸጋኻ
ማሪኹኒ ፍቕርኻ
ንርእስኻ ኣትሒትካ ክብረይ ንኽትመልስ
ገንሸል ጽድቂ ኮይንካ ኣነ ሕይወት ኽቐምስ
መተካእታ የብሉን ፍቕርኻ ኣብ ሕይወተይ
ድምቀቱ ኣይጽምሉን ወትሩ ብሩህ’ዩ ኣብ ልበይ
ጐይታየ!!
ምሕረትካ ዘይስዕሮ ኃጢኣት ፍጹም የለን
ኣድማስ ኣይውስኖን ንዅሉ‘ዩ ዝኸድን
ድንቂ’ዩ መሲጡኒ ውዕለትካ
ማሪኹኒ ፍቕርኻ,
414. ኣብሥረነ ገብርኤል
እምነ ኣምላክ ተፈናዊ
መጋቤ ሐዲስ ብሥራታዊ
ገብርኤል ራማዊ ሰፊሓከ ክንፈ
መልዕልቴነ ጸልል ትርድአነ ዘልፈ
እምቅድመ ምጽኣቱ ለፀሐየ ጽድቅ
ለማርያም ድንግል ዘኣብሠርከ በጻሕቅ
ከመ ይትባረክ ሕይወተ ዚአነ
ብሥራተ ጽድቅ ልማደከ አስምዐነ
ኣብሥረነ ገብርኤል ኣብሥረነ (2)
ብሥራተ ጽድቅ ኣብሥረነ
ሊሉይ ውእቱ ግብረ እንቲአከ
ወኢይትረከብ ፍሡሕ ከማከ
ሰአሎ ለኣምላክ ምስሌሁ ነሀሉ
ፍና እግሩ እንዘ ፍጹመ ንተሉ
ኣብሥረነ ገብርኤል ኣብሥረነ (2)
ብሥራተ ጽድቅ ኣብሥረነ
ሠለስተ ደቂቀ ዘኣድኃንከ ግብተ
ሰፊሐከ ክንፈ አቍረርከ እሳተ
በሰይፈ ዚአከ ኲናተ ፀራዊ
አርሕቅ ለነ ገብርኤል ብሥራታዊ
ኣብሥረነ ገብርኤል ኣብሥረነ (2)
ብሥራተ ጽድቅ ኣብሥረነ
ዲያብሎስሀ ውስተ ነድ ወደይከ
ዘካርያስሀ በሃመ ረሰይከ
አንቅሐነ ለነ እምነ ንዋም
ኀበ ጽድቅ ከመ ንሑር በሰላም
ኣብሥረነ ገብርኤል ኣብሥረነ (2)
ብሥራተ ጽድቅ ኣብሥረነ,
415. በኃይለ መንክርኪ
በኃይለ መንክርኪ ከመ እትመየጥ
ወእምነደ ነበልባል ከመ አምስጥ
ማርያም ቤዛ ኩንኒ
ማርያም ዕቀብኒ
ማርያም ሰአሊዮ ወአዘክርዮ
ማርያም ለአማኑኤል ኣድኅኖ በልዮ
ኣይኮንኩን ዝጸድቕ በቲ ናተይ ተግባር
ብምሕረት ናይ ጐይታ ብደገፍ ናትኪ እምበር
መርዓዊ ምስ መጽአ ከይሓፍር ከይደንን
ዋሕስ ነፍሰይ ኩኒ ክቐውም ብየማን
ኪዳንኪ እዩ ኃይለይ ድኻመይ ዘሰንፍ
ጕያይ ንኽዛዝም ቤት ኤል ንኸዕርፍ
ጣዕሚ ገነት ኤዶም ኣብ ልበይ ኣንብሪ
ንኃጢኣት ፈንፊነ ንሕይወት ክሓሪ
ትምክሕተይ ርእየዮ ከእትወኒ ጸበባ
ባዕለይ ዘምጻእክዎ ወሊዱ ሰበባ
ብዘይ ወድኺ ኣደይ ኣይመልእን ሰላመይ
ከምቲ ናይ ገሊላ ንገርዮ ስለይ
እግረይ ይስጕም ኣሎ ናብ ጽርሐ መቕደስኪ
ልበይ ብሂጉ’ሎ ክነብር ምሳኺ
ከማዕዱ ንምብራቕ ጸጋኺ የጽልለኒ
መርኆ ሰማይ ድንግል መራሒት ኩንኒ,
416. ቅዱስ ገብርኤል መልአከ
ቅዱስ ገብርኤል መልአከ ኃይል መልኣከ ፍሥሓ በእሳት ሥኡል
ሰበካ ለድንግል ምጽኣቶ ለቃል ወርቀ ወሜላተ እንዘ ትፈትል።
ሰበካ ለድንግል ምጽአቶ ለቃል
መልኣከ ፍሥሐ በእሳት ሥኡል /3/ ቅዱስ ገብርኤል።
ወርቀ ወሜላት እንዘ ትፈትል
መልኣከ ፍሥሐ በእሳት ሥኡል /3/ ቅዱስ ገብርኤል።
አመ ይነግሥ ወልድ በደብረ ጽዮን
ክፍልኒ ድንግል እቁም በየማን ድንግል ድንግል እቁም በየማን።,
417. ንዑ ተመሓሩ
ዘይተማሕረ የለን ፍጹም ዝተነጽገ
ናባኻ ቀሪቡ ብጽድቂ ዘይማዕረገ
ኵሉ ነጺሑ ከም በረድ ጻዕድዩ ተኾሊዑ
ኣማኑኤል ኢሉ ብምሕረት ኣጉላዕሊዑ
መላእ ዘመን ሕይወተይ ብዑረት ክሳቐ
ወገን ኣልቦ ኮይነ ብሰባት ተናዒቐ
ይሓልፍ ኣሎ ወዲ ዳዊት ለዋህ መሓሪ
ኣቦ ሽጉራት ሸፋኒ ነውሪ
ምስ ሰማዕኩ ስምካ ‘ናቃላሕኩ ናባኻ ገስገስኩ
ኣብርሃለይ ኢለ በቲ ለጋስ ኢድካ ብርሃን ተዓደልኩ
ንዑ ተመሓሩ /2/ ኣርዑትኩም ኣፍኵሱ
ዝደንዘዘ ልቢ ኢየሱስ እዩ ፈውሱ
ንዑ ተመሐሩ
ጽባቐ መልክዐይ ፍጹም ጠቢሩኒ
ማኅደር ጋኔን ኮይነ ኣብ ጥፍኣት ከዕነኒ
ቍንጅናይ ከድንቕ ኣብ ቅድሚ መስትያት ምስ ቆምኩ
ሓላፊ መልክዐይ ርእየ ሓዘንኩ
ከም ዕንበባ መሮር ብፀሓይ ዝቕምስል ሓሪረ ከይተርፍ
ከሊልካኒ ጐይታ ብኃያል ፍቕርኻ ብርኽሰት ከይጸድፍ
ንዑ ተመሓሩ /2/ ኣርዑትኩም ኣፍኵሱ
ዝደንዘዘ ልቢ ኢየሱስ እዩ ፈውሱ
ንዑ ተመሐሩ
ዘመድ ገንዘብ ኮይነ ረብሐ ኣዕዊሩኒ
ብዓመጽ ክህብትም ሰላም ሃዲሙኒ
ስምካ ሰሚዐ ነዛ ክርእየካ ብሂገ
ቁመት ሓጺሩኒ ኣብ ኦም ዓሪገ
ዘይትፍንፍን ኣምላኽ ገበነይ ጐሲኻ ናብ ቤተይ ኣቲኻ
ተመስገን ክበረለይ ተባሪኹ ቤተይ በቲ ቅዱስ ስምካ
ንዑ ተመሓሩ /2/ ኣርዑትኩም ኣፍኵሱ
ዝደንዘዘ ልቢ ኢየሱስ እዩ ፈውሱ
ንዑ ተመሐሩ,
418. ክወግሕ’ዩ
ክወግሕ’ዩ ‘ዚ ለይቲ ክርሁ
ክወግሕ’ዩ ጽባሕ ክርሁ
ኣምላኽ ክረድእ’ዩ ቀልጢፉ
ቀደድ ክብል ብርሃን ንጸላም ጋሊሁ
ክወግሕ’ዩ ክርሁ
ብውሽጢ ብግዳም ንፋሳት ‘ተነፈሱ
ከንቱ ህቀና ህንፃ ቤትና ከፍርሱ
ኣይትናወጽን ቤትናስ ከውሒ’ዩ ሠረታ
ኣማናዊ ከውሒ ክርስቶስ ጐይታ
ንቑም ንጽናዕ ካልእ ሓቂ የለን ሓድሽ ኣይነናዲ
ሞት’ዩ ፍጻሜኡ ‘ቲ ገፊሕ መንገዲ
ንቑም ንጽናዕ ኣሰር ሓዋርያት ሰማእታት ጻድቃን
ዓሪቕና ኣብዛ ምድሪ ክንለብስ ሰማያዊ ብርሃን
ብተስፋ ንተሓጐስ
ብጸበባ ንተዓገስ /2/
ንጥምቶ የለን ናይዛ ምድሪ ሃብቲ
ሃገርና ሰማይ’ዩ ሕይወት’ዩ ናትና ርስቲ
ፍትሒ ሓሪምዋ ዓለም ኮይና ጸላም
ብወረ ውግእ ተደፊኑ ሰላም
ንብዓት ወዲ ኣዳም ክውሕዝ እናወረረ
ብዘሎ ቅልውላው ኵሉ እናተጻዕረ
ንበራበር ‘ታይ ‘ዩ ዓዚሙና ጥፍኣትና ነማዕዱ
ሰሪ ኃጢኣትና ‘ድዩ እናሻዕ ምኽባዱ
ንበራበር ንመለስ ናብ ኣምላኽ ክርሁ ‘ዚ ጸበባ
ለዋህ’ዩ ልቡ ፈቃር ንምሕረት ቀረባ
ብተስፋ ንተሓጐስ
ብጸበባ ንተዓገስ /2/
ንጥምቶ የለን ናይዛ ምድሪ ሃብቲ
ሃገርና ሰማይ’ዩ ሕይወት’ዩ ናትና ርስቲ
እዋን ኣብ ምውግሑ ጸላም ከም ዝኸብድ
ብቐዝሒ ተሰንዩ ግርማኡ ዘርዕድ
ባና ምድኃንና እንድዩ ‘ዚ ክፉእ ቅንያት
ድሙቕ ወጋሕታ ‘ሎ ስግር’ዚ ጸልማት
ንተዓገሥ ዋላ ይንዋሕ ለይቲ ምሒር ‘ውን ይጸልምት
ኣምላኽ ከውግሖ ‘ዩ ብፍጡን ረዲኤት
ንተዓገሥ ንጽናሕ ኣብ ቤትኤል ቀንዴልና ኣብሪህና
ኣብቲ ቅዱስ መርዓ ክንኃብር ፃዕዳ ለቢስና
ብተስፋ ንተሓጐስ
ብጸበባ ንተዓገስ /2/
ንጥምቶ የለን ናይዛ ምድሪ ሃብቲ
ሃገርና ሰማይ’ዩ ሕይወት’ዩ ናትና ርስቲ,
419. ቅዱሳን
ኣስምዑነ ቃለ /2/
በበሂለ ኦሆ /3/ ቅዱሳን
ዓለምን ፍትወታን ብሓቂ መኒንካ
ብጸሎትን ጾምን ፍጹም ተጸሚድካ
ንገድሊ መሪጽካ ንምብራቕ ጠሚትካ
ወንጌል ተሰኪምካ ኣብ እምነት ጸኒዕካ
ከሣቴ ሃይማኖት ሓበን ናይ እምነትና
ጻድቕ ዋሕስና ኢኻ’ሞ ሰላም ለምነልና /2/
ጥዑመ ዝክር ኣቡነ ሰላማ
ኣቡነ ሰላማ /3/ ጥዑመ ዝክር
ኣብርሀን ኣፅብሐን ዓስቢ’ቲ ገድልኹም
ንስጋ ገዚእኩም ብመንፈስ ምምራሕኩም
መዓር ጸባ ተውሕዝ ብማያ ትፍውስ
ኣግዚምኩም ጐይታ ሕንፃ መንፈስ ቅዱስ
ኣብቲ ቅዱስ ሕንፃ ምሳኹም ክንህሉ
ጸሎት /2/ ጸጋኹም ኣብ ልዕሌና ኣጽልሉ /2/
ቅዱሳን ኣብርሃን ኣፅብሓን
ኣብርሃን ኣፅበሓን /3/ ቅዱሳን
ንኃይልታት ጽልመት ብጸሎት ኣድኪምካ
ለሃገሪትነ ድኅነት ዝሰበኽካ
ብርሃን ናይ ዕውራን መራሒ ንጽድቂ
ትሩፋት ገድልኻ ይኹነና ስንቂ
ሰላማ ኣቡነ ምርኩስ ናይ ኃጥኣን
ጸጋ /2/ ረድኤትካ ኣብ ልዕሌና ይኹን /2/
ጥዑመ ዝክር ኣቡነ ሰላማ
ኣቡነ ሰላማ /3/ ጥዑመ ዝክር
ኣብነት ናይ ፍቕሪ ኣብ መንበር ንግሥነት
ብኢደ ሰላማ ተቐቢልኩም ጥምቀት
ወንጌል ንኸስፋሕፍሕ ናይ ጐይታ ብሥራት
ንምድረ አግአዚ ኴንኩማ ሓዋርያት
ብሓሳብ ናይ ዓለም መታን ከይንስሕት
ኣበው /2/ ቅዱሳን ለምኑልና ምሕረት /2/
ቅዱሳን ኣብርሀን ኣፅብሐን
ኣብርሀን ኣፅብሐን /3/ ቅዱሳን,
420. ጽዮን ሓደራኺ
ኦ! ምልዕተ ጸጋ ኣብ ቅድሚ ስእልኺ ወዲቐ
እነኹ እነብዕ ድምፂ ሰላምታኺ ናፊቐ
ለውሃትኪ የማዕድዋ ኣዕይንተይ በእዳውኪ ክድረዛ
ቍስሊ ውሽጠይ ክዝነን ናይ ሕሊናይ ቃንዛ
ንዘይፍታወይ እፍጽም ትምኒታተይ መሊኹኒ
ስዉር ቃልሲ ውሽጠይ ብስዕረት ኣድኪሙኒ
ተፈራሪቑ ልበይ ዓርዒሩኒ ምንባር
ምስ ዕሩብ ሕልናይ ቅድሜኺ ቆይመ ጭንቀይ ክዝርዝር
ስምዕኒ ድንግል ስምዕኒ ዳሕራየይ ከይከፍእ
ምርኩስ ኴንኪ ደግፍኒ ካብ ምውዳቐይ ክትንሥእ
ጸሎት ልማኖኺ ኣይሰግሮን’ዩ ወድኺ
ሓደራ ኣለኪ ስለይ ጽዮን ሓደራኺ
ቤት መቕደስ ልበይ ዓንዩ ብጓኖት ተወሪሩ
ፍትወይ ኣብ ግዳም ስኢኑ መልሲ ፍቕሩ
ከምኽኒ ዓሪቡኒ ከይዱ እናሓዘነ
ደልየ ኣይረኸብክዎን ብዘይወፅእ ጣዕሳ እኔኹ ቃዚነ
ምርሕኒ ድንግል ምርሕኒ ናይ ሕይወተይ መንገዲ
መሓርኒ እናበልኩ ኣሰር ስጕሙ ከናዲ
ጸሎት ልማኖኺ ኣይሰግሮን’ዩ ወድኺ
ሓደራ ኣለኪ ስለይ ጽዮን ሓደራኺ
ትዝ ኢሉኒ ኪዳንኪ ኣብቲ ዕራርቦ
ተስፋኺ ሰኒቐ ቤትኪ መጺአ ብሓቦ
ኣእዳውኪ ዘርግሒ ከራግፎ ጾረይ
ብብርሃን ጸጋኺ ጸላም ቀንጢጥኪ ንዒ ኣብርህለይ
ኣዘክሪ ድንግል ኣዘክሪ ቁምለይ ብንብዓት
ፈንውለይ ረዲኤትኪ ክድኅን ካብ ጥፍኣት
ጸሎት ልማኖኺ ኣይሰግሮን’ዩ ወድኺ
ሓደራ ኣለኪ ስለይ ጽዮን ሓደራኺ
ውሉድ ሕድሪ እንድየ ንዓኺ ህያብ ጎልጎታ
ዘጽልለላ ዑቕባይ ልግሲ ፍቕሪ ካብ ጐይታ
ግብሪ እኳ ‘ተዘይብለይ ውሉድኪ ዘስሚ
ሕዘንለይ ድንግል ኣናግፍኒ ክወጽእ ካብ ሰልሚ
ርድእኒ ድንግል ርድእኒ ህላወይ ከይሃስስ
ብዘይካኺ መን ኣለዋ ነዛ ነብሰይ ዋሕስ
ጸሎት ልማኖኺ ኣይሰግሮን’ዩ ወድኺ
ሓደራ ኣለኪ ስለይ ጽዮን ሓደራኺ,
421. ኣይቴ ንሐውር
ኣይቴኑ አሐውር እመንፈስከ ወአይቴ እጐይይ እምቅድመ ገጽከ
እመኒ ዐረጉ ውስተ ሰማይ ህየኒ አንተ
አይቴ ነሐውር ወአይቴ ንጐይይ እምቅድመ ገጽከ
መነ ንሰምዕ ወመነ ናጸምዕ እንበለ ቃልከ
መድኃኔ ዓለም እግዚአ ፍጡራን
ወበኃይልከ ረዳኤ ምንዱባን /2/
እምገጽከ እርሐቅ ወፈቃድየ እግበር
አመ አተውኩ በውሳጤ ሐመር
በድምፀ ነጐድጓድ ወበድምፀ ማዕበል
ኃይለከ ከሠትከ በግብርከ ልዑል
አባግዐ መርዔት በኃይል ገፋዕኩ
በቅትለቶሙ ለጻድቃን ሠመርኩ
ሳውል ተመየጥ ብህልከኒ ሊተ
ወበትእዛዝከ ኃይልከ ተከሥተ
በብሂሎትየ ኢይክሕደከ
አላ እመውት በስቃይ ምስሌከ
ኢተቈጥዐ ወኢተቀየመ
አመ ክሕድክዎ ሰምዓኒ ዳግመ
ሕይወተ ዚአነ ለደቀ ቤትከ
አመ ተሌለየ እምነ ፍቅርከ
እስመ ከመ ዓሣ ዘእንበለ ባሕር
አልብነ ሕይወት በሰማይ ወምድር,
422. መስቀል መድኃኒትና
መስቀል መድኃኒትና ኃይሊ እግዚ አብሔር/2/
ብማኅሌት መኣዲ ብመዝሙር ይወደስ/2/
 ወጺኡ መስቀልና ኃይሊ እግዚአብሔር
 ብርሃን ተመሊኡ >> >>
 ጎይታ ዝቐደሶ >> >>
 ብወርቃዊ ደሙ >> >>
 እሰይ/3/ነቕርብ ዕልልታ
 መስቀል ተረኺቡ ፍረ ጎልጎታ
ኣምላኽና ናትና በደል ኃይሊ እግዚአብሔር
ዝተሰከመሉ >> >>
ዝኸበረ ደሙ >> >>
በዓሉ ዘፍሰሰሉ >> >>
መስቀለ ክርስቶስ ተኣምር ሰሪሑ
ድውያነ ስጋ ብኃይሉ ፈዊሱ
 መለለዪ መንነት ኃይሊ እግዚአብሔር
 ጸላኢ መሕፈሪ >> >>
 ምርኩስ ክርስቲያን >> >>
 ሰይጣን መባረሪ >> >>
 ዘደንቕ ማሕተምና ፍሉይ ውህብቶና
 ተቐሪጽካ ኢኻ ኣብ ፅላት ልብና
ኣርማ ክርስቲያን ኃይሊ እግዚአብሔር
ጸጋ ተመሊኡ >> >>
ምስክር ድሕነት’ዩ >> >>
ዓለም ኣጋዊሑ >> >>
ንዓና እንኣምን ምልክት ድሕነትና
መስቀል ኃይልና እዩ ኣምላኽ ዝሃበና,
423. መሰረተ ዜማ
መሰረተዜማ ብርሃነዓለም/2/
ያሬድ ካህን ጥዑመልሳን/3/
 መሰረተዜማ ኩርዓት ኢትዮጵያ
 ፍረተዋህዶ ንዓለም ምርኣያ
 ውዳሴ እግዚአብሔር ብምስጋና ቃና
 ንዓኻ ዝመስል ብሓቂ ናፊቕና/2/
ምድራዊ መልኣኽ ምስጋና ዝምግቡ
ብከበሮ መዝሙር ገላጺ ንፍቕሩ
 ብፍሉይ ተመስጦ ሰማይ ተመልኪቱ
ምስጋና ጀሚሩ ከምቶም መላእኽቱ/2/
 ተስፋ ዘይቖርጽ ቃሉ ዝሰነቐ
 ጥዑም ዝልሳኑ ፍጥረት ዘደነቐ
 መኣዲ ማኅሌትካ ንነፍሳት መጊቡ
 ጸጋኻ ያሬደይ ዓለም ኣዛሪቡ/2/
 ጸናጽል ሃበኒ ወርቃዊ መቖምያ
 ለግሰኒ መምህር እቲ ጥዑም ዜማ
 ከማኻ ክዝምር ኢለ ሃሌሉያ
 ኣሰረፍኖትካ ክኽተል ንኣርኣያ/2/,
424. ምስለ ሚካኤል
ምስለ ሚካኤል ወገብርኤል ንዒ/2/
ትናዝዝኒ እምላህ ትናዝዝኒ
ምስ ሚካኤልን ምስ ገብርኤልን ንዒ/2/
ከተጸናንዕኒ ሓዘን ልበይ ከተጸናንዕኒ,
425. ምሕረት ዝልማዳ
ምሕረት ዝልማዳ ርህርህተ ሕሊና
ተስፋ ናይ ኣዳም ናይ ጻድቃን ልመና
ኣይትጭክንን ዝተማህጸነኪ
ንዒ ብደመና ምስ ርህሩህ ወድኺ/2/
 ማርያም ስለ ናትኪ ቃላት ይሓጽረኒ
 ብኣኺ ዝፍጸም ስራሕ ይገርመኒ
 ወለዶ ኩሉ ናባኺ ይምህለሉ
 ቅድስቲ ማርያም ለምኒ እናበሉ/2/
በደነት ፍቕርኪ እናተሓገዝኩ
ኣብዚ በጽሔልኪ ምንም አንኮይኮንኩ
መልሲ የብለይን ነዚ ኩሉ ውዕለታ
ስልማተይ ኢኺ ዝሃበኒ ጎይታ/2/
 ኣብ ቤተመቕደስኪ ከምቶም ኣቦታተይ
 ተምበርኪኸልኪ ዘርጊሔ ኣእዳወይ
 ከበሮ ኣዳሚጹ በገናይ ቃሊሑ
 ኣመስጊነኪ ልበይ ተመሲጡ/2/
ክንደይ ተጠቒሙ ንስምኪ ጸዊዑ
ጸሎቱ ሰሚሩ ከይዱ ተሓጒሱ
ዘወትር እግዚኣብሔር ዘልዓለም ምሳኺ
በረከት ይረክብ ለሚኑ ንዓኺ/2/,
426. ፍረድንግል ማርያም
ፍረ ድንግል ማርያም ኢየሱስ ክርስቶስ/2/
ኣቦ ፍቕሪ ኣብ ልበይ ንገስ/2/
ኣብ ልበይ ንገስ
 ኣማኑኤል ኣምላኽ ቤዛ ናይ ሕይወተይ
 ከስተውዕል ፍቕርኻ ልበይ ክፈተለይ
 ክብርኻ ክወርስ ፍፁም መንግስትኻ
 መስቀልካ ክስከም ከመስግን ንዓኻ/2/
ትእዛዝካ ኣፍሪሰ ኣነስ በዲለካ
ሕያዋይ ሳምራዊ ንዓይ ምሕረት ሂብካ
ክብርኻ ወሪሰ ሞተይ ሓሊፍካዮ
ናይ ዕዳ መጽሓፈይ ጎይታ ቀዲድካዮ/2/
 ሕይወት ናትካ እዩ ድሕነት ዘለዓለም
 በደለይ ደምስሶ ክነብር ብሰላም
 ኃጢኣተይ ኣሚነ ናባኻ ክምለስ
 ንኸመስግነካ ኢለ ክበር ቅዱስ/2/
ካብ ብዝሒ ኃጢኣተይ በቃ መልሰኒ
ብቅዱስ መስቀልካ ነዓ ባርኸኒ
ቅዱስ ስጋ ደምካ ብፍቕሪ ክወስዶ
ፍቓድካ ኮይንለይ ቀራንዮ ክኸዶ/2/,
427. ናሁ ሠናይ
ናሁ ሠናይ ወናሁ ኣዳም
ሶበ ይሄልዉ ኣኃው ኅቡረ
እነሆ ኣኅዋት ኃቢሮም ክነብሩ
ክንደይ ሰናይ ኢዩ ግሩም ጥዑም,
428. ተንሲኡ ክርስቶስ
ተንሲኡ ክርስቶስ ብዘደንቕ ክብሪ/2/
ዜና ትንሳኤኡ ተዋህዶ መስክሪ/2/
 ንኣዳም ንምድኃን ተንሲኡ ብክብሪ
 ቃልኪዳን ኣትዩሉ >> >>
 ጊዜኡ ሓልዩ >> >>
 ካሕሳ ከፊሉሉ >> >>
 ካብ ሰማይ ወሪዱ ዝተሰቐለሉ
 ንሞት ስዒሩ ብኽብሪ ተንሲኡ
ማርያም መግደላዊት ተንሲኡ ብክብሪ
ብለይቲ ገስጊሳ >> >>
ንብሕታ ከደት >> >>
ክትደሊ ኣምላኻ >> >>
ዝተንገላትዐ ኣብቲ ጎልጎታ
ምስረኸበቶ ተመሊኣ ደስታ
 ሓለውቲ መቓብር ተንሲኡ ብክብሪ
 እቶም ኣይሁዳውያን >> >>
 ክርስቶስ ክሕዙ >> >>
 መኺርዎም ሰይጣን >> >>
 ዙርያ እቲ መቓብር ብዙኃት ከቢቦም
 ፍጹም ኣይከኣሉን ከም ቆጽሊ ረጊፎም
ምስጋና ነቕርብ ተንሲኡ ብክብሪ
ንፈጣሪ ኢየሱስ >> >>
ንሞት ዝሰዓረ >> >>
ንደቁ ክቕድስ >> >>
ደስ ይበለና ንዘምር ኩልና
ብርሃን ተኸዲኑ ጎይታ ተንሲኡልና,
429. ራማዊ መልኣክ
ራማዊ መልኣኽ ናይ መላእኽት ሓለቓ
መጋቢብሉይ ኩነና ጠበቓ
ቅዱስ ሚካኤል ኩነና ጠበቓ
 መን ከም እግዚኣብሔር ትርጓሜ ስምካ
 ብትሕትናኻ ሳጥናኤል ዘሕፈርካ
 ብጽኑዕ እምነት ሽመት ዝወረስካ
 ቅዱስ ሚካኤል ረዳኢ ሕዝብኻ/2/
ድርሳንካ እንክንበብ ይፍጸም ተኣምር
ስምካ ተጸዊዑ ሰይጣን ይባረር
ለፍሊፉ ብሓቂ ኃይልኻ ኣመስኪሩ
ሚካኤል ዝብል ስም ዲያብሎስ ኣሲሩ/2/
 ስልጣንካ ግሩም ኣብ ሓዊ ትቐውም
 ስምካ እንክጽዋዕ መናፍስት የህድም
 ክዳንካ መብረቕ ሓዊ መቐነትካ
 ሕዝብኻ ተውጽእ ካብ ጸልማት ስሒብካ/2/
ብስምካ ይድሕን ዝሳቐ ብሕማም
ጸበልካ መድኃኒ ኮይንና ምስክር
ሰኣሌ ምሕረት ብዙኅ ውህብቶኻ
ጸጋ በረኸትካ ይኹን ኣብ ደቅኻ/2/,
430. ኣዶናይ ኣምላኸይ
ኣዶናይ ኣምላኸይ ቤዛ ናይ ሕይወተይ/2/
 ከምዘይዘመሩሉ ሆሣዕና ኢሎም
 ይሰቐል እናበሉ ድፍረት ተመሊኦም
 ምሕረት ዝለገሰ ስቕለት ፈሪዶሞ
 ፈጣሪ ውቅያኖስ ሓሞት ኣስትዮሞ/2/
መስቀል ኣሸኪሞም ኣብቲ ጎልጎታ
ሕይወቱ ሰዊኡ ምእንታና ጎይታ
ኣእማን ዝበዝሖ ከቢድ ዓቐበት
ብዙሕ ተሳቕዩ ንዓለም ድሕነት/2/
 ኣካል ምስተወግአ ማይ ምስ ደም ፈሲሱ
 ዝጠፍአ ሕይወትና ዳግም ተመሊሱ
 ኩሉ ዝፈጠረ ብረቂቕ ስልጣኑ
 ብሰብ ተገሪፉ ሞይቱ ተቐቢሩ/2/
መይቱ ኣይተረፈን ከምዝተናገሩ
ተሲኡ ኣዶናይ ካብ ዝተቐበሮ
ሕያዋይ ጓሳና ካብ ናዝሬት ዝወጸ
ምስጋና ይብጽሓዮ ዕዳና ዝደምሰሰ/2/,
431. ኣባ ኣቡነ ሰላማ
ኣባ ኣቡነ ሰላማ ትጉህ ሓዋርያ/2/
ሰባኺ ወንጌል ብርሃን ኢትዮጵያ
 ኣባ ኣቡነ ሰላማ ክቡር ቅዱስ ግብሩ
 >> >> ኣነስ ኣምሂሩኒ
 >> >> ስበኽ ስበኽ ኢሉ
 >> >> ፍቕሩ ቀስቂሱኒ
ኣባ ኣቡነ ሰላማ
 ኣምላከ ሰላማ ዘልዓለም ይወደስ
 ብነፍሲ ብስጋይ ፈጺመ ክፍወስ
ኣባ ኣቡነ ሰላማ ዝኽርኻ ዝዘከረ
 >> >> ስምካ ዝጸውዐ
 >> >> ገድልኻ እንትንበብ
 >> >> ብልቢ ዝሰምዐ
 ኣባ ኣቡነ ሰላማ
ኣብ ምድራዊ ሕይወት ይስዕር ፈተና
ምስኡ ስለዘሎ ኣምላከሰላማ
 ኣባ ኣቡነ ሰላማ ይርዕዱ ኣጋንንቲ
 >> >> እንክጽዋዕ ስምካ
 >> >> ተኣምር ይፍጸም
 >> >> ብሕያው ገድልኻ
 ኣባ ኣቡነ ሰላማ
 ሰላማ ምስጢሩ ንዝገለጸልካ
 እግዚኣብሔር ይመስገን እንቋዕ ደስ በለካ
ኣባ ኣቡነ ሰላማ ገዳምካ ዝመጸ
 >> >> ብፍጽምት እምነት
 >> >> ብኽብሪ ይነብር
 >> >> ዘልዓለም ሕይወት
 ኣባ ኣቡነ ሰላማ
ሓዘን ዝኸበቦ ተስፋ ዝቖረጸ
ብምምጻእ ‘ቲ ብርሃን ሕይወቱ መኣዘ,
432. ነዚ ዝገበረ
ነዚ ዝገበረ ሃሌ ሉያ በሉ
እግዚአብሔር እሙን’ዩ ኵሉ ጊዜ ብቓሉ
መርዓውን መርዓትን እንቋዕ ደስ በለኩም
ናይ ያዕቆብ ኣምላኽ ሞገስ ዝኾነልኩም
ክንደይ መከራ ተሳጊርና ኣብ ቤተመቕደሱ ኣቚምና
እስኪ ንዘምር ብደስታ እሙን ጓሳ’ዩ ናትና ጐይታ
ካባና ዝኾነ ምንም የለን ተመስገን ጐይታ ንዘልዓለም
ብርሃንካ ኣብሪሁ ብምስጋና ኣብ መርዓውትና እንደገና
ፍጹም ዘይከኣል ዝበልናዮ ብእግዚአብሔር ኮይኑ ርኢናዮ
ከም ደቂ ኣሳፍ ተኣኪብና ስሙ ብቕኔ ኣመስጊንና
ዝተባረኸ ብኣእዳዉ ዘወትር የፍስስ ቅኔ ኣፉ
ምስ መላእክቱ ሓደ ኮይናስራሕ እግዚአብሔር መሲጡና
ገንእና ወይኒ ጎዲሉና ኣምላኽና ባዕሉ መሊኡልና
ኣረጊት ይውጻእ ካብ ገዛና ሓድሽ‘ውን ይእቶ ናብዚ ቤትና
ኤቨን ኤዘር’ዩ ምስጋናና ይረድኣና ‘ሎ ፈጣሪና
ገጽና በሪሁ ብደስታግርማ ኮይኑና ናትና ጐይታ,
433. ኣብ ጊዜ መርዓና
ኣብ ጊዜ መርዓና ንኽትባርኸልና
ንጽውዕ ኣሎና ጐይታ ክትሰምዓና /2/
ምስ ድንግል ማርያም ምስ ርህርህቲ ኣዴና
ምስ ኩሎም መላእክቲ ነዓ ናብዚ ዳስና
ምስ ኩሎም ሓዋርያት ነዓ ናብ መርዓና
ምስ ኩሎም ቅዱሳን ነዓ ናብ መርዓና
ቃና ዘገሊላ ከም ዝተረኸብካ
ነዓ ናብዚ ዳስና ጐይታ ኣብ ማእከልና
ንጽውዕ ኣሎና ክትህሉ ምሳና
ንስኻ ክብርና ግርማ ናይ ገዛና
ንዒ ምስ ወድኺ ማርያም ኣዴና
ዝጎደለ ኵሉ ንኽትምልእልና
ድንግል ንገርዮ ገንኢ ክመልኣልና
በረኸት ናቱ’ዩ ይምላእ ‘ቲ ገዛና
ዝጎደለ ኵሉ እናመላእክልና
ሓደራኺ ድንግል በረኸት ኩንና
ነቶም ኣገልገልቲ ድንግል ንገርዮም
ጸዊዕና ከይንሓፍር ሽሻይና ኣብዝሕዮ,
434. ዕልል ዕልል ንበል
ዕልል (2) ንበል ንዘምር ብደስታ
ነዚ ዝገበረ ናይ ሠራዊት ጐይታ
ኵሉ ጽቡቕ ጌሩ ንዝፈፀመልና
ሎሚ ነቕርበሉ ንኣምላኽ ምስጋና
ተሓጒሱ’ዩ ጐይታ ሎሚ መዓልቲ
ብሥጋ ወደሙ ኮይኖም መጻምድቲ
ኣቡኣን ኣዲኣን ሎሚ ደስ ይበልኩም
ናይ ሓፍትና መርዓ ጐይታ ኣርእይኩም
መርቕዋ ኢኹም ኵልኹም ስድራኣ
ምኻዳ እዩ’ሞ ናብ ሓድሽ ሓዳራ
ኣመስግኑ ኢኹም ብጣቕዒት ብዕልልታ
ነዚ ዝገበረ ናይ ሠራዊት ጐይታ,
435. እስመ ለዓለም
እስመ ለዓለም እህ (4)
ለዓለም (2) እስመ ለዓለም (2) ንበለሎም (2)
ኩልና ንዘምር እህ ብፍቕሪ ብሓባር እህ
ጐይታ ክባርኾ እህ ነዚ ቅዱስ ሓዳር እህ
ቃና ዘገሊላ እህ ምስ ቅድስት ኣዲኡ እህ
ከም ዝተረኸበ እህ መርዓ ኣኽቢሩ እህ
መርዓዊ ሠናይ እህ መርዓት ሠናይት እህ,
436. እንቋዕ ደስ በለኩም
እንቋዕ ደስ በለኩም /2/
ፍሉይ ጸጋ’ዩ ኣምላኽ ሂብኩም
ኣምላኽ እንክፈጥር እንቋዕ ደስ በለኩም
ኣእዳዉ ዘርጊሑ >> >>
ንኣዳም ፈጠሮ >> >>
ጽቡቕ ፍጥረት ጌሩ >> >>
ካብ መሰንገሊኡ >> >>
ሔዋን’ውን ተፈጥረት >> >>
ደጋፊት ክትኮኖ ንኣዳም ተዋህበት
እግዚአብሔር ይመስገን ኣሜን
ንዓና’ውን ከምኡ እንቋዕ ደስ በለኩም
ከም ኣዳም ከም ሔዋን >> >>
ጸጋ ሂቡና’ዩ >> >>
ብሓደ ክንጥመር >> >>
ብቅዱስ ስርዓት >> >>
ብስርዓት ናይ ተኽሊል >> >>
ብሥጋ ወደሙ ብቑርባን ክንክለል
እግዚአብሔር ይመስገን ኣሜን
ብልማድ ኣይኮነን እንቋዕ ደስ በለኩም
ብጓይላ ዳንኬራ >> >>
ትርጉም ዘለዎ’ዩ >> >>
መርዓ ናይ ገሊላ >> >>
ዘቕንእ ብሓቂ >> >>
ከምዚ ንዝምነ >> >>
ብመዝሙር ናይ ዳዊት መንፈሳዊ ቅኔ
እግዚአብሔር ይመስገን ኣሜን
ኣብርሃምን ሳራን እንቋዕ ደስ በለኩም
እንቋዕ ደስ በለኩም >> >>
እነሆ የንጸብርቕ >> >>
መንፈሳውነትኩም >> >>
ጐይታ ምስ ኣዲኡ >> >>
እነሆ ኣብ ማእከልኩም >> >>
ዶኪማስ ዘኪሩ ውዒሉ ምሳኹም
እግዚአብሔር ይመስገን ኣሜን,
437. ከመ ከመ
ከመ ከመ/2 /
ኣብርሃም ወሳራ
ኣብርሃም ተሰደ ከመ ከመ
ኣምላኹ ኣሚኑ >> >>
ከም ሑጻ ከብዝሖ >> >>
ልክዕ ከም ኪዳኑ >> >>
ንሳራ’ውን ሃቦ >> >>
ክትኮኖ ኣሚኑ >> >>
ይረስየክሙ /2/ ከመ ከመ
መርዓውን መርዓትን ከመ ከመ
እንቋዕ ሓጎሰኩም >> >>
ኣምላከ ኣብርሃም >> >>
ኮይኑ’ሎ ምሳኹም >> >>
ንዑ ነመስግኖ >> >>
ነዚ ፈጣሪኹም >> >>
ክንልምኖ ኢና >> >>
ከርእየና ፍሬኹም >> >>
ይረስየክሙ /2/ ከመ ከመ
ብልማድ ኣይኮነን ከመ ከመ
ብጓይላን ዳንኬራን >> >>
ትርጉም ዘለዎ’ዩ >> >>
መርዓ ናይ ገሊላ >> >>
ዘቕንእ ብሓቂ >> >>
ከምዚ ንዝምነ >> >>
ብመዝሙር ናይ ያሬድ >> >>
መንፈሳዊ ቅኔ >> >>
ይረስየክሙ /2/ ከመ ከመ,
438. ዮም ፍሥሐ ኮነ
ዮም ፍሥሐ ኮነ /2/
በእንተ መርዓት ለመርዓዊሃ
ቆይሙ መሰረቶም ፍሥሐ ኮነ
ብእምነት ተሃኒጾም >> >>
ብርሃን ይረአ’ሎ >> >>
ገዝኦም መሊእሎም >> >>
መኣዶም ተባሪኹ ፍሥሐ ኮነ
ጽዋኡ መሊኡ >> >>
ብድኻም ዝዘርእዎ >> >>
ሎሚ በዚሕሎም >> >>
ብሥጋ ወደሙ ፍሥሐ ኮነ
ተጸምደ ስጋኦም >> >>
ምሒሎም ብቓሉ >> >>
ማንም ከይፈላልዮም >> >>
ሰረገላ እምነት ፍሥሐ ኮነ
ተሰቒሎም በጽሑ >> >>
ልብሲ ቅድስና >> >>
ተኸዲኖም በርሁ >> >>,
439. ዘይባረኽካዮ የለን
ዘይባረኽካዮ የለን ንስኻ
ከምዛ ዋዛ መጺኡ ዓጊቡልካ
የመስግኑኻ መርዓት መርዓዊ
ሕያውነት ፍቕርኻ’ዩ ፍትዊ
በረኸት ናትካ መሊኡ ይተርፍ
ኣይጭነቕን’የ ልበይ ብኣኻ ይዓርፍ
ናይ ጽባሕ ድማ ትፈልጥ ንስኻ
ኣብ ልሙዕ ሸኻ ከተውዕለኒ’ኻ /2/
ሕይወት’ቲ ምስኪን ለዊጥካ ንስኻ
ኵሉ ካብኡ’ዩ ኢሉ የመስግነካ
ድኅነት ከምዚ’ዩ ምብራኽ ብእኡ
ዝሓፍር የለን ጐይታ ተጸጊዑ /2/
ማራኺ ንጉሥ ንስኻ ቆይምካሉ
ሰላም ይኣቱ ዝወፈረ ኵሉ
ጥዒማትና ቁራስ እንጌራኻ
ለዊጡና’ዩ ‘ቲ ዓቢይ ፍቕርኻ /2/
መን ባረኸኩም እስከ ተናገሩ
ድንቂ ስራሑ ምድኃኑ መስክሩ
የብርህ’ት ቤት እግዚአብሔር ኣቲዎ
ዘይከውን የለን ጐይታ እንተ ሓሊፍዎ /2/,
440. ደሚቑ ኣብሪሁልና
ደሚቑ ኣብሪሁልና ስራሕ ናይ ጐይታና(2)
ኮይኖምልና መርዑት ኣብርሃምን ሳራን
ብቤተክርስቲያን ጽላል ተኸሊሎም
መርዓዊ መርዓት ቅዱስ ተኽሊል ጌሮም
ጸጋ መንፈስቅዱስ ስለዝተዋህቦም
መርዓዊ መርዓት ብርሃን ኮይኑ ገጾም
ክልተ ዝነበሩ ሓደ ኮይኖም ብተኽሊል
እግዚአብሔር ይመስገን ዕልል ዕልል ንበል
ናይ ሕያዋን ኣደ ሔዋን ዝተበሃልኪ
ናይ ኣዳም ምልኣቱ ሎሚ ተራኢኺ
ኣብ ቤተ ክርስቲያን ኣብ ቅድሚ ኣምላኾም
ብሥጋ ወደሙ ከም ሓደ ሰብ ኮይኖም
ነዚ ንኽንርኢ ኣምላኽ ዘብቅዓና
ምስጢር ንዘብርህ ንሰውእ ምስጋና,
441.ብማእሰር ፍቕሪ
ብማእሰር ፍቕሪ ተጠሚርኩም
ሰላም ሰማያት ተኻፊልኩም /2/
ንዘልዓለም ብስኒት የንብርኩም
ንዘልዓለም ኣብሪሁ ሓዳርኩም
ርሑስ ጋማ እንቋዕ ኣብቅዓኩም
ርሑስ ጋማ ኣምላኽ ይባርኽኩም
ይቆረስ ሕብስቲ መግለጺ ሓጎስና
ጽዋእኩም ኣልዕሉ መስተ ሓድነትና
ዮሃና /2/ ርሑስ ጋማ በሉ
ስድራቤት ብዓውታ ንጐይታ ዘምሩ
ድምጺ ፈታዊኺ መዝገብ ብዙሕ ደስታ
ከም ደሃይ መሰንቆ ማራኺ ትርግታ
መርዓዊ ፍሥሐ ኣምሳል ልዑል ጐይታ
ተቓንዩ ብቃሉ ናይ ፍቕሪ እምብልታ
ብርሃን ወዲ ኣምላኽ ንጸላም ስዒሩ
ጽኑዕ ሓለዋኡ ይግለጸልኩም ባዕሉ
ስግኣት የለን ፍርሒ ኢዱ ተተርኢስካ
ንሽግር ትጥሕሶ ስሙ ተኣሚንካ
ናይ ምስጋና መዝሙር ልብና ጎሲዑ
ብተኽሊል ኣሕዋትና ሓጎስ ተመሊኡ
ኣምላኽና ይሃብኩም ሓይሉ መመሊሱ
ተጓዓዙ ብተስፋ መንግስቱ ክትወርሱ,
442. ይትባረክ ከም ኣብርሃም
ይትባረክ ከም ኣብርሃም /2/
እህ ዘለዓለም /4/ ይትባረክ ከም ኣብርሃም
ደስ ይበለና’ሞ ከም ኣብርሃም
በዚ ቅዱስ መርዓ >> >>
ፍጹም ቅኑዕ እዩ >> >>
ናይ ተኽሊል መርዓና >> >>
ጸጋ መንፈስቅዱስ ከም ኣብርሃም
ሰለዝተዋህቦም >> >>
መርዓውን መርዓትን >> >>
ብርሃን ኮይኑ ገጾም >> >>
ናይ ኣምላኽ ህያቡ ከም ኣብርሃም
ኣይኮነን ከም ዓለም >> >>
ሓጎስን ሰላምን >> >>
ይህብ ንዘልዓለም >> >>
ድንግለይ ባርኽልና ነዞም መርዓውትና
ባርኽልና እህ ባርኽልና
ተረኸቢ >> ኣብ ማእከልና
ንወድኺ >> ለምንልና
ንመርዓና >> ክባርኸልና
ባህ ዘበለ >> ክኾነልና
ኣብ እምነትኪ እህ ኣጽንዕልና
ብኺዳንኪ >> ሓልውልና
ኣብቲ ቤትኪ >> ኣሕድርልና
ብፍቕርኺ >> ጥመርልና
ካብ ፍሬኺ >> መግብልና,
443. ሐመልማለ ወርቅ
ሐመልማል /፪/ ሐመልማለ ወርቅ
እዞም ናትና መርዓውቲ ሐመልማለ ወርቅ /፪/
ብኽብሪ ማዕሪጎም በቲ ቅዱስ ጐይታ
ኣብ ቤተ መቅደሱ ክለብሱ ርኢና
ንካባ ናይ ክብሮም ጸጋ ተወሰኾም
መሊኡ ፈሲሱ በዚሑ ሓጎሶም
መርዓውን መርዓትን ብርሃን ኮይኑ ገጾም
ናይ መርዓውቲ ጨና ከም ስሂን ምዒዙ
ብቅብኣ ሜሮን ገጾም ተኾሊዑ
የንጸባርቕ ኣሎ ከም ኣልማዝ ደሚቑ
መርዓውን መርዓትን እንቋዕ ደስ በለኩም
ብናይ ዓለም ጓይላ ኣይመረጹን ደስታ
ብጾም ብጸሎት ከገልግሉ ንጐይታ
ቤቶም ብበረኸት ክኽዕብት ብጸጋ
ካብ ኣቦ ሰማያት ክረኽቡሉ ዋጋ,
444. መርዓዊ ሰማያዊ
መርዓዊ ሰማያዊ /2/
ለእመገብረ በዓለ በዓለ እህ /3/
ንበሩ በሰላም /3/ ክሳብ ዘለዓለም
ደናግል ተንስኣ መብራህትኽን ሓዛ
መርዓዊ መጺኡ ብሓባር ዘምራ
ንወንጌል ሒዞም’ዮም ኩልና ንስዓቦም
ፍቕሪ ንኽረኽቡ ኣምላኽ ይባርኮም
ጻማ ናይ ድኻሞም /2/
ብርሃን ከብርህ’ዩ በዚ ሃይማኖቶም,
445. ዓንቢቡ ፍሬኹም
መርዓውቲ ዓንቢቡ ፍሬኹም /2/
እዚ ንምርኣይ እንቋዕ ኣብቅዓኩም /2/
ኣብ ኣምላኽ ኣዚኹም ከቢርኩም /2/
ብምሕረት ናይ ኣምላኽ ብሰናይ ፍቓዱ
ብቅዱስ ቁርባኑ ሎሚ ተዋሃሃዱ /2/
ብስርዓት ናይ ተኽሊል ብሥጋኡን ደሙን
ብመድኃኒ ዓለም ቃል ኪዳን ፈጸሙ /2/
ብጸጋ ናይ ድንግል ብጸጋ ሓዋርያት
ኣብ ቅድሚ ቅዱሳን ብናይ ተኽሊል ስርዓት /2/
ብሥጋኡን ደሙን ክልቲኦም ሓደ ኮኑ
ናይ ሕብረት ቃል ኪዳን ብሓባር ፈጸሙ /2/
ኣብ ቤተ ክርስቲያን ኣብዛ ቅድስቲ ዕለት
ኣብ ቅድሚ ፈጣሪ ተዓደሉ ውህበት /2/
ኣብ ጊዜ መርዓኦም ወንጌል ተነቢቡ
ብመስቀል ናይ ካህን በረኸት ረኸቡ /2/
ኣምላኽ የጽንዓዮም ኣምላኽ ይሓልዎም
ክቡር ቃል ኪዳን ‘ዩ ሎሚ ዓዲልዎም /2/
ክሳብ መወዳእታ ሓደ ኣካል ኮይኖም
ሥጋ ኣማኑኤል ተመጊቦም እዮም /2/,
446.ማርያም ድንግል
ማርያም ድንግል /5/
ወላዲተ ቃል
አረ ንዒ /3/ በደመና ማርያም ድንግል
ኣደ ናይ ኵልና ርህርህተ ሕሊና >> >>
አረ ነዓ /3/ ሊቀ መላእክት >> >>
ኣቦ ናይ ኵልና ቅዱስ ሚካኤል >> >>
አረ ነዓ /3/ ኣብሳሬ ትፍስሕት >> >>
ኣቦ ናይ ኵልና ቅዱስ ገብርኤል >> >>
አረ ነዓ /3/ ከፋቴ ማህጸን >> >>
ኣቦ ናይ ኵልና ቅዱስ ሩፋኤል >> >>
ኣበይ ደኣ ኣሎ አቲ ዕልልታኹም
ንሱዶ ኣይኮነን መግለጺ ሓጎስኩም
አረ ነዓ /3/ በሰላም ማርያም ድንግል
ኣቦ ናይ ኵልና ቅዱስ ዑራኤል >> >>
አረ ነዓ /3/ ፈዋሴ ዱያን >> >>
ኣቦ ናይ ኵልና አቡነ እንድርያስ >> >>
አረ ነዓ /3/ከፋሌ ባሕር >> >>
ኣቦ ናይ ኵልና ኤዎስጣቴዎስ >> >>
አረ ነዓ /3/ ሊቀ ሰማዕት >> >>
ኣቦ ናይ ኵልና ቅዱስ ጊዮርጊስ >> >>
አረ ንዒ /3/ በትረ ማርያም >> >>
ኣደ ናይ ኵልና ክርስቶስ ሰምራ >> >>
ኣበይ ደኣ ኣሎ አቲ ጣቕዒትኩም
ንሱዶ ኣይኮነን መግለጺ ሓጎስኩም
 ዘይውዳእ ምሕረት ምስ ወድኺ ኣሎ ማርያም ድንግል
ነቲ ዝኣምነኪ ሰላምኪ ሃብዮ >> >>
ነቲ ባሕሪ ሓዊ ብዓይነይ ከይርእዮ >> >>
ንቅዱስ ሚካኤል ኣሕልፎ በልዮ >> >>
ኣበይ ደኣ ኣሎ አቲ ዕልልታኹም >> >>
ንሱዶ ኣይኮነን መግለጺ ሓጎስኩም >> >>
ኣበይ ደኣ ኣሎ አቲ ጣቕዒትኩም
ንሱዶ ኣይኮነን መግለጺ ሓጎስኩም,
447. ስምኪ ጸዊዖም
ስምኪ ጸዊዖም መዓስ ሓፊሮም
ማርያም ኢሎም ኣበይ ወዲቖም
ስምኪ ኢዩ’ሞ ስንቂ ኮይንዎም
እንሆ ምስጋና ተቐበልዮም
ብቤተክርስቲያን ኣብ ቅድሚ ኣምላኾም
ብሥጋ ወደሙ ሓደ ኣካል ኮይኖም
ነዚ ክንርኢ ኣምላኽ ዘብቅዓና
ክብሪ ምስጋና ንልዑል ጐይታ
ኣምላኽ ብሓቂ ይኽበር ይመስገን
ብቅዱስ ቁርባን ሎሚ ተመርዕዮም
ይሃብኩም ሎሚ መድኃኔዓለም
ዕድመ ማቱሳላ ከመ አብርሃም
ምሳኻ ትነብር ሓፍቲ ረኺብካ
ናትና መርዓዊ እንቛዕ ደስ በለካ
እግዚአብሔር ኣብዚ ዘብጻሓና
ገዛካ ይመርቕ ብፍቕሪ የንብርካ
ሓዊ ረኺብኪ ዝሓስብ ንዓኺ
ናትና መርዓት እንቋዕ ደስ በለኪ
ጐይታ ይመስገን ደስ ኢሉና ኣሎ
ኣብ ቤተክርስቲያን መርዓኦም ርኢና
ብዓልቲ ግርማ ድንግል ኣደ ጐይታ
ምኽንያት ምድኃን ናይ ኣዳም ተስፋ
ስምኪ ክጽውዑ ኣብ ጊዜ ሓጎሶም
ምስኦም ልገቢ እምባጽዮን ጸግዖም
መታን ከይጠፍኡ ዘኽታም ከይኮኑ
እግዚአብሔር ስቕ ኣይበሎምን
ኣምላኽ ይመስገን ዕድል ኣለዎም
ብቅዱስ ቁርባን ሎሚ ተመርዕዮም,
448.ብጽሒ በሠረገላ
ብጽሒ በሠረገላ /2/
ከመ ታኅድርኒ/2/ በብሔር ዘተድላ/2/
 በስመ አብ ወወልድ በሠረገላ
ወመንፈስ ቅዱስ >>
ብሂልየ እዌጥን >>
ማርያም ድንግል >>
ሥምረተ አብ ወወልድ >>
ከመ ታኅድርኒ……..
ማርያም ድንግል በሠረገላ
ዘዮዲት ጥበብ >>
ዘክብር ከብካብ >>
ከመ ታኅድርኒ………….
ማርያም ድንግል በሠረገላ
ዘሙሴ ጽላት >>
ወለተ ዳዊት >>
ዘሰላም መርዓት >>
ዘሕገ ሥርዓት >>
ከመ ታኅድርኒ………
ማርያም ድንግል በሠረገላ
በትረ ኣሮን >>
ጽላተ ኪዳን >>
እመ ብርሃን >>
ኆኅተ ምሥራቅ >>
ዘፀሐየ ጽድቅ >>
መሶብ እንተ ወርቅ >>
ከመ ታኅድርኒ………
ማርያም ድንግል በሠረገላ
መዓዛ ሠናይ >>
ከብካበ ሰማይ >>
ዘኅብስት ሙዳይ >>
እኅተ መላእክት >>
ደብተራ ፍፅምት >>
ተስፋ ነቢያት >>
ከመ ታኅድርኒ…………;
449.የለን ካልእ ስም
የለን ካልእ ስም ካልእ መድኃኒ
ኣብ ትሕቲ ሰማይ መተኣማመኒ
ልዕሊ መቓብር ልዕሊ ሞት’ውን’ዩ
ክርስቶስ ሎሚን ጽባሕን ሕያው`ዩ
ውሻጠኡ ንሞት ናይ ጸላኢ ግዝኣት
ብደሙ ተሳዒሩ ክንድሕን ብምፍቃሩ
ጸብኢ ትማል ኣቤሎ ፍቕሩ ዘይገማጠሎ
ናጻ ኣውጺኡና ደሙ ተፈቲሕና ብስሙ
ነዳቖ ንዒቖሞ ናብ መሬት ደርብዮሞ
ንዓና ግን ጽቡቕ ቤት ኮይንና እምኒ ሕሬት
ኣብ ጽዮን ዝተወልደ ብፍቕሪ ሰብ ዘስገደ
ከውሒ’ዩ ዝኸበረ ዝኣምኖ ኣይሓፈረ
ተበዝሓና ከሳሲ ጸላኢ ምስ ወቓሲ
ከይጸዋዕና ንመድኅን ካብ እምባ ኣይንወርድን
ብሓይሉ ቆይምና’ለና ብናዝራዊ ድኂና
ስሙ’ዩ ልዕሊ ኣስማት ኢየሱስ ጐይታ ጎይቶት
ዝፈለጥናዮ ምንጋር ዝረኣናዮ ምምስካር
እዚ’ዩ ናትና ጥበብ ንጐይታና ምሽብሻብ
ዮርዳኖስ ምኹብላሉ ኤርትራ’ውን ምምቃሉ
ዝ’ዅሉ ምፍጻሙ ኢዩ ብሓያል ስሙ,
450. ጌርካለይ ኢኻ’ሞ
ጌርካለይ ኢኻ’ሞ ነዓይ ብምሕረትካ
የመስግነካ’ለኹ ዕልል ዕልል
ለዓለመ ዓለም ኣማኑኤል
ክግዝኣካየ መድኃኔ ዓለም
ቀትሪ ጸልሚቱኒ ጸድፊ ከቢቡኒ
ሽግርን መከራን ንዓይ ከቢዱኒ
መሲሉኒ ነይሩ ሓጋዚ ዘይብለይ
ንናይ ልበይ ሓዘን ፍጹም ኣርሒቕካለይ
ኣምላኸይ ጉልበተይ ሓይለይ’ውን ከም ልበይ
ጸላኢ መሕፈሪ ዋልታ ናይ እምነተይ
ከምዘይትገድፈኒ ሎሚ ፈሊጠ’የ
ካብ ኵሉ ንላዕሊ ብኣኻ ኣሚነ’የ
ንውሑድ ኣብዚሕካ እትምግብ ጐይታ
እንታይ`ሞ ኣሎኒ ንዓኻ ዝህበካ
ለይቲ ምስ መዓልቲ ኵሉ ሳዕ ተብርህ
መንክር ብባህሪኻ ብስራሕካ ዕጹብ
ኦ ኣምላኽ ምስጋና ይግባእ ንዓኻ
ነዛ ምስኪን ገዛ በረኸት ዝሃብካ
ድኻ’የ ኣይብልን ሽሻየይ ንስኻ
ዕትሮይ መሊእካዮ ኣይተጉድሎን ኢኻ,
451. እንተዘይረዲእካኒ
ተዘይረዲእካኒ ንበይነይ’የ
ኣማኑኤል ጐይታይ/2/
እልምነካ ኣለኹ
ኣይትርአ ድኽመተይ
ጐይታይ ኵሉ ጊዜ ናባኻ የእዊ ኣነ
ብሰንኪ ሓጢኣተይ ዕረፍቲ ስኢነ
ኣቦታት ለሚኖም መዓስ ኣሕፊርካዮም
ስለዝኣምኑኻ ካብ ሞት ኣድኂንካዮም
የሽካዕልሉ’ለዉ ኩሎም ዝርኣዩኒ
ዘድሕነካ ኣምላኽ ኣበይ ኣሎ ይብሉኒ
ንኡስ’የ እፈልጥ ሓሰኻ ናይ ምድሪ
ብብርቱዕ ቅልጽምካ ጐይታይ ኣድሕነኒ
ኣማኑኤል ኣምላኸይ ጸሎተይ ስምዓኒ
ኣውያተይ’ውን ጽንበል ቀልጢፍካ ርድኣኒ
ንዝተጸግዑኻ መጸጊዖም ኢኻ
ነቶም ሽጉራት’ውን ትበጽሖም ባዕልኻ
ኣብ ጊዜ ጸገመይ ረዳኢየይ ኢኻ
ተርክበለይ ኢኻ ጸሎተይ ሰሚዕካ
ወትሩ ክዛረብ’የ መድኃኒ ምዃንካ
ክዝምረልካ’የ ኣብ ማእከል ህዝብኻ,
452. ጐይታይ ንዓይሲ
ጐይታይ ንዓይሲ ክንደይ ትፈትወኒ
ነዳይ መሲልካ ቤተይ መጺኻኒ
ፍሉይ ፍቕሪ’ዩ ኣብ ልዕለይ ኣባይ ዘለካ
ክትባርኸኒ ኣብ ቤተይ ቆጸራ ጌርካ
ክንዲ ዘፍቀርካ ኣነ ግን ኣሳዲደካ
ርፍራፍ ሃበኒ ዝበልካ ንስኻ ኢኻ/2/
ካበይ ኮነለይ ጐይታየ ክትኣቱ ቤተይ
ገዛይ መሊኡ በረኸት በዚሑ ጸጋይ
ኣይንዓቕካንን ብፍጹም ኃጥእ’ዩ ኢልካ
ክንደይ ይዓዝዝ ጐይታየ እቲ ለውሃትካ/2/
ኣይበልዕንየ ንበይነይ ብዘይካ ነዳይ
ሰይጣን ክነድድ ብፍጹም ክሕጎስ ጐይታይ
ተገሊጽካለይ ኣብ መሬት ብሥላሴኻ
ተመልኪትካ ኢኻ ጐይታየ ውርደት ባርያኻ/2/
ኣይሕወስን’የ ምስ ሰዶም ምስ ሰብ ጎሞራ
ሞት’ዩ ትርፉ ናይ ኃጢኣት ሽግር መከራ
ይጽበለ’ኹ ጐይታየ ከፊተ ቤተይ
ስደደለይ ኢኻ መልኣኽካ ርድኣኒ ጐይታይ /2/,
453. እግዚአብሔር ብርሃነይ’ዩ
እግዚአብሔር ብርሃነይ’ዩ ንጸላም ዘብርሆ
መድኃኒየይ ዕረፍቲ ናይ ልበይ ናይ ሽግረይ መርሖ
ንምድረ በዳ ሰንጢቐዮ
ማዕበል ፈተና ሰጊረዮ
ምሕረቱ ካባይ ኣይረሓቐን
ፍቕሩ ካብ ልዕለይ ኣይጎደለን /2/
ጠሚቱኒ’ዩ ርእሱ ኣድኒኑ
ተማጊቱለይ ኣፈይ ኮይኑ
ምኽሪ ጸላእቲ በቲንዎ
ነቲ ከሳሲ ኣሕፊርዎ
ተበጅዩኒ ብዋጋ ደሙ
ኣማዕቂቡኒ ኣብ ሰላሙ
ገዛእቲ ጸላም ተሳዒሮም
ብርሃን ኮይኑለይ ንዘልዓለም /2/
ካብ ጸላም ኃጢኣት ኣርሒቑኒ
ብብርሃን ጽድቂ መሪሑኒ
ኣምበላይ ፈረስ ተወጢሑ
ስዒሩ ጸላመይ ጋሊሁ /2/,
454. በይንኻ ኢኻ ንጉሥ
በይንኻ ኢኻ ንጉሥ በይንኻ ኢኻ ዳኛ /2/
ተመስገን ኢየሱስ መጸናንዒና
ተነባዕኩ ስለ ፍቕርኻ
ሞባእ ቅኔ'ውን ተውደቕኩልካ
ቅኔ ካሕሳ ኣይኮነን ንዓኻ
ምሉእ ዕድመይ እንተኣመስገንኩኻ
ቅኔ ካሕሳ ኣይኮነን ንዓኻ
ስጋዕ ሽበት ተመስገንኩኻ
ዝመሃርካኒ ናይ ፍቕሪ ፊደል
ዝሃብካኒ ናይ ልቢ ደወል
ኣንቂሑኒ ኣነ አምልኸካ
ካልእ ኣይፈል-ጥን ብዘይካኻ
ምስ ጸሬኹ ካብ ነውሪ ሓጢኣት
ሕሊናይ'ውን ምስ ተረድአት
ሓደግክዎ ንሰብ ምምርኳስ
ምስ ኣብራህካ ኣብ ልበይ መቕደስ
ካብ ውድቀተይ ኣልዒልካኒ'ኻ
ኣብ እምባታት እግረይ ኣጽናዕካ
ብምጻረይ ናይ ፍቕርኻ ኣርዑት
ሰብ ኮይነ'የ ጠፊኡ ውርደት,
455. ሃሌ ሉያ
ሃሌ ሉያ /3/ ምስጋና ብሰማይ ብምድሪ
ሰብ ንዝፈጠረ ንእግዚአብሔር
ምስጋና ብሰማይ ብምድሪ
ንዓና ንዘፍቀረ ንእግዚአብሔር
ነዚ ኵሉ ፍቕሩ ኩላትኩም ረኣዩ
ሰማያዊ ኣቦ ደቀይ ኢሉና’ዩ
ኣፍቂሩና እዩ ንወዱ ብምሃብ
ንሕና’ውን ነፍቅሮ ምስጋና ብምቕራብ
ብሥጋ ርኢናዮ ዳህሲስናዮ ኢና
ክሳብ ዕጸ መስቀል ፍቕሩ ዘርኣየና
ብወልድ ተፈዊስና ኣሚና ብስሙ
ሕይወት ረኺብና ኢና በቲ ቅዱስ ቃሉ
ብነገስታት ምድሪ ስቓይ እንተበዝሐ
ስሌና ክምስክር መንፈስቅዱስ መጸ
ንቤቱ ዘፍቀረ ፍጹም ዝቐደሰ
ድኻምና ኣውጺኡ ሕማምና ፈወሰ
ከም ሓደን ሰለስተን ኮይኑ ዝሕልወና
ንጥፍኣት ዘለዓለም ከቶ ዘይሓድገና
ክንከውን ወረስቱ ንዓለም ስዒርና
ብፍቕሩ ማሪኹ ለዊጡ ሕይወትና
ግርማዊ መንግስቱ ዕጹብ ንዝኾነ
ምስጋና ውዳሴ ካብ ኣፍና ኣይንፍለ
ሕይወቱ ሂቡና ኣብ መስቀል ውዒሉ
ንኽብሩ ንዘምር ዕልል ንበለሉ,
456. ስለቲ ዘይንገር ውህበቱ
ስለቲ ዘይንገር ውህበቱ /2/
ንእግዚአብሔር ስብሓት ይኹኖ /2/
ንኣምላኸይ ንፍትዊ ናተይ ክብሪ ይኹኖ
መሊእካዮ ቤተይ ብበረኸትካ
ቅሳነት ሂቡኒ ምሉእ ጸጋኻ
ንየማን ንጸጋም ቁሊሕ ተበልኩ
ለካ ንስኻ ኢኻ ወናኒ ኵሉ
ደሃይካ ሰሚዐ ኣብ ቤተ መቕደስካ
ንልበይ ዘድነነ ወንጌል ስብከትካ
እንሆ ብሓቂ ሎሚ ከቢረ
ብድርዒ ናይ ስምካ ተሰራሲረ
ኣካለይ ወቂቡ ገጸይ ደሚቑ
ብጽባቐ ናትካ ጉዕዞይ በሪቑ
ሰላም’የ ዘለኹ ሰላምካ ይብዛሕ
ውዳሴ ከንፈረይ ሰማያት ይብጻሕ
ንጉሥ መሬት ሰማይ ገደብ ዘይብሉ
ስለይ እንታይ ዘይኮነ ገዲፉ ኵሉ
እሞ እንታይ ክብል’የ ስለ ውዕለቱ
ተመስገን’የ ዝብሎ ህያብ ንፍቕሩ,
457. ሃሌ ሉያ በሉ
ሃሌ ሉያ /2/ በሉ
ንእግዚአብሔር ሰባት ዕልል በሉ
ንዘምረሉ ነቕርብ’ውን ምስጋና
ልዑል እዩ እሞ ዘልዓለም ሥላሴ
ነኣሽቱ እንከሎና ንሱ ኣልዒሉና
ብኣእዳዉ ኣጸቢቑ ፈጢሩ ኣኽቢሩና
ኣብ ሰማይ ኣብ ምድሪ ንዘልዓለም ይኽበር
ፍጥረታት ዘምሩ ንሓያል እግዚአብሔር
እቲ ምድሓኑ ዘደንቕ ብዙሕ እዩ ለውሃቱ
ንኽፉእ ኣይህበናን ሰፊሕ እዩ ትዕግስቱ
ንባሮቱ ይርእየና ብናይ ፍቕሪ ኣዒንቱ
ወትሩ ይሓቑፈና ብኣእዳው ናይ ምሕረቱ
ኣብ ናብራ ሕይወትና እዩ’ሞ ምሳና
ይሕሉ እዩ እሞ ንምውጻእ ምእታውና
ኣብ እንኸዶ ኵሉ ኣይፍለየናን ፍጹም
ቀረባ እዩ ንሱ ይመስገን ዘልዓለም,
458. ኣማኑኤል
ኣማኑኤል /2/ ምሳና ኮነ እግዚአብሔር
ተወሊዱልና ኣብ ቤተልሔም
ዙርያኡ ኣብሪሁ ኣብ ቤተልሔም
ጐይታ ክውለድ መድኃኔ ዓለም
ብርሃን ይኽደን እቲ ብርቱዕ ጸልማት
ምውላድ ኣምላኽና ድምጹ ክስማዕ
ናይ ዝሓለፈ ናይ ጥፍኣት ጊዜ
ኣሕሊፍናዮ ኢና ሓዘን ትካዜ
ተሓዲስና ኢና ብኽቡር ደሙ
ኣውሪሱና ኢዩ ፍቕሩን ሰላሙን
ሕጉ ገዲፍና ካብኡ ርሒቕና
ፈቲናዩ’ሞ መጺኡ ኣድሓነና
ሰብ ኮይኑ እዩ’ሞ ከምዚ ከማና
ምሳና ኢዩ መን ክስዕረና
ርሑቕ ኣይኮነን ቅሩብ`ዩ ጐይታ
ዝሕልወና ኣብ ኵሉ ቦታ
ሞገስ ኮይኑና ክብሪ ረኺብና
ንሓያል ጐይታ ንኣምኖ ኢና,
459. ኃድፈኒ
ኃድፈኒ እምተሰጥሞ ጌጋይ ክቡድ /2/
ናሁ በላዕሌየ ተንሥአ ሞገድ /2/
ኣድሕነኒ ንኸይጠፍእ ወዲቐ ብኃጢኣት /2/
ኣባይ ወሪዱ'ሎ ናይ ቁጥዓ መዓት /2/
ኃድፈኒ ካብ ገሃነም ሓዊ ከቶ ካብዘይጠፍእ
 >> ዝኸፍአ ኣውራ ካብቲ ዘፍርሕ
 >> መፈንጠራ ሓጢኣት ንዓይ ከይሕዘኒ
 >> ካብ ቤትካ ከይወጽእ ኣምላኽ ሓግዘኒ
ኃድፈኒ ካብ ዝወረደኒ ካብ ሽግር ካብ መዓት
 >> ካብ ዝፍረደሉ ካብ ዳግማይ ምጽኣት
 >> ናይ ኃጢኣት መገዲ ንኸየውድቐኒ
 >> እግዚአብሔር ኣቦይ ንዓይ ደግፈኒ
ኃድፈኒ ካብ ሕሜት ካብ ስርቂ ካብ መግዛእቲ ኃጢኣት
 >> ካብ ጸልማት መገዲ ካብ ዘይብሉ ሕይወት
 >> ጐይታይ ዝሓዝነሉ ካብ ድፍረት ኃጢአት
 >> ካብ ተንኮል ካብ ቅንኢ ካብ ዘለዎ ክፍኣት
ኃድፈኒ ካብ ክፉእ ፈተና ካብ ዘማርረሉ
 >> ካብ ዝሙት ካብ ርኽሰት ፍቕሪ ካብ ዘይብሉ
 >> ካብ ምግባር ኃጢኣት ንዓይ ሓልወኒ
 >> እግዚአብሔር ኣምላኸይ ካብ ኵሉ ኣድሕነኒ,
460. መንገድን ሕይወትን
መንገድን ሕይወትን ጐይታ'ዩ ብቐንዱ
ምድሓን ለጊሱለይ ቅንዕና ፈሪዱ
ከውሒ ልበይ ሰይሩ ንቓሉ ኣንቢሩ
ሩባታት ማይ ሕይወት ኣብ ውሽጠይ ፈጢሩ
ንዓይ መሪሑኒ ብዘበርትዕ ቃሉ
ኣሰሩ መስመረይ ኣሕሊፉኒ ኵሉ
ብልዒ ሓቂ'ዩሞ ናይ ሕይወት እንጌራ
ሎሚ ተዓንጊለ ነፍሰይ ተደሪራ
ኣንቂሑ ንልበይ ኣብሪሁ
ዓበይቲ ተኣምራት ሰሪሑ
ክበጽሖ ዝደሊ ንኽዕወት
እንታይ ዝዓቢ ኣሎ ካብ ዘልዓለም ሕይወት
መኣዝኑ ሒዘ ጐይታ ብመንፈሱ
ኣእምሮይ ኣዕሪፉ ሓይለይ ተሓዲሱ
ፍቓዱ ኮይኑ'ዩ ኣብ ልዕለይ ክሓድር
ኣነ ዉሉዱ'የ ርስተይ እግዚአብሔር
ኣንቂሑ ንልበይ …
ሕጉ ኣቝሙለይ ናይ ዘልዓለም ኪዳን
ንእግረይ መብራህቲ ንመንገደይ ብርሃን
ጐይታ ብስልጣኑ ትብዓት መሊኡኒ
ጽቡቓት መዓልታት ሰላም ከርእየኒ
ኣንቂሑ ንልበይ …
ማእሰረይ ክፈትሕ ዝተሰቕለ ጐይታ
ጎደና'ዩ ንዓይ ክሳብ መወዳእታ
ሟሚቐ ክነብር ኣብ ደገ ሰላሙ
ውሳኔ ሂቡ'ዩ ብማሕተመ ደሙ
ኣንቂሑ ንልበይ …,
461. ምስጋና'ዩ ዘለኒ
ምስጋና'ዩ ዘለኒ ኣምላኽ ስለፍቕርኻ
ምስጋና'ዩ ዘለኒ ጐይታ ስለሓልዮትካ
ምስጋናይ ንዓኻ /2/ ኣልፋወኦሜጋ
ከቢረ'የ ኔረ ክርስቶስ ብኣኻ
ትእዛዛትካ ጥሒሰ ርሒቐ ካባኻ
ኣበሳይ በደለይ ብፍጹም ደምሲስካ
ብዓቢይ ምሕረትካ ታሪኸይ ለዊጥካ
ንጽኑዕ ፍቕርኻ ምስ ፈለጥኩ ኣነ
ትብዓት ንኽረክብ ናባኻ ቀሪበ
እግዚአብሔር ፈጺምካ ኣይትሕደገኒ ኢኻ
ራህርሃለይ ኢኻ ብምሉእ ምሕረትካ
ነየናይ ጀሚረ ነየናይ ክገድፎ
ነቲ ውዕለትካ'ሞ ከመይ ክዝርዝሮ
ውዕለትካ'ሞ ብዙሕ'ዩ የብልካን ጎደሎ
ከመስግነካ'የ ብዓቕመይ ዝኽእሎ
ንጽኑዕ ፍቕርኻ ምስፈለጥኩ ኣነ
ትብዓት ንኽረክብ ናባኻ ቀሪበ
እግዚአብሔር ፈጺምካ ኣይትሕደገኒ ኢኻ
ራህርህለይ ኢኻ ብምሉእ ምሕረትካ,
462. ሶበ ሰማዕነ ዜናከ
ሶበ ሰማዕነ ዜናከ
መጻእነ ሃቤከ /2/ መጻእነ /2/
ኣንቲ ቤተልሔም ከተማ ናይ ዳዊት
ኣባኺ ተሰምዐ እቲ ቃል ናይ ብስራት
ወዲ ተዋህበና ተወሊዱ ህፃን
ብእኡ ተኣልየ እቲ ዘጨንቕ ዘመን
ሰብን መላእክትን ብሓባር ዘመሩ
ንኽብሪ እግዚአብሔር ኣብ ዓለም መስከሩ
ምስጋና ኣብ ሰማይ ንእግዚአብሔር ይኩኖ
ሰላም ደቂ ሰባት ኣብ ምድሪ ሰፊኑ
ኣደ ምስ ውላዳ ተራእዮም ደሚቖም
መላእክት እግዚአብሔር ኣብ ቅድሚኦም ወዲቖም
ኣብ ደምበ ናይ ከብቲ ኣምላኽ ተወሊዱ
ናይ ነገስታት ንጉሥ ንሞት ኣወጊዱ
ናይ ሰማይ ሓለቓ መካር ሓያል ኢኻ
እቲ መግዛእቲ ኣብቂዑ ኦ ጐይታ ብስምካ
ንሰላም ዝዕድል ኣልፋ ወኦሜጋ
ናይ እስራኤል ኣምላኽ ተገሊጹ ብስጋ,
463. ርኅሩኅ ኢኻ
ርኅሩኅ ኢኻ ፍጹም ዘይትጭክን
መሓሪ ኢኻ'ወ ብምሕረት ትጥምት
ውዒለ ሓዲረ ኣይገልጾን'የ ውዕለትካ
ባርያኻ ጠምቶ ብዓይኒ ምሕረትካ
ዓለም ኣለልይዮ መን ሙዃኑ ኣምላኸይ
ኢየሱስ ክርስቶስ'ዩ 'ቲ ዝመጸ ናባኺ
ብዋጋ ደሙ ኢኺ ተዓዲግኪ
ካብ ማእሰርቲ ሰይጣን ሓራ ዝወጻኺ
ኣምላኽ ብሓደ ወዱ ምድሓኑ ኣፍለጠ
ጽቡቕ ኣብ ቅድሚ ኣሕዛብ ብግህዶ ገለጸ
ሳህሉን ምሕረቱን ንዓና ዘከረ
ኵሉ ወሰናት ምድሪ ምድሓን ኣምላኽ ረኣየ
ካብ ማህጸን ጀሚረ ብኣኻ ተደገፍኩ
ክሳብ እዛ ዕለት ብጸጋኻ ጸናሕኩ
ዝመጽእ ሕይወተይ ኣባኻ ኣማዕቅቦ
ኦ እግዚአብሔር ብፍቓድካ ምርሓዮ
ንዑ ነመስግኖ ንኽብሪ ዕብየቱ
ንዑ ንገዝኣዮ ንኽብሪ ስልጣኑ
ኣእዳውና ነልዕለሉ ብፍርሓት ንስገደሉ
ብዘይካኻ አምላክ የለን እግዚአብሔር በሉ,
464.ነፍሰይ ንእግዚአብሔር
ነፍሰይ ንእግዚአብሔር ትዝምረሉ
ንፈጣሪ’ውን ትቓንየሉ
ቅዱስዩ’ሞ ቅዱስ እናበልኩ
ንእግዚአብሔር ስሙ እናወደስኩ
ብኣምላኽ ክሕጎስ በቲ ዝረድኣኒ
ኣብ ጊዜ ሓዘነይ ዘይተፈለየኒ
ምስቲ ሓጢኣተይ ዝፈትወኒ
ዝህቦ ንዑኡ እንታይ ኣለኒ
መምህር ናተይ ኣብ ናብራ ሕይወተይ
ብቕድስና ቃሉ የስተኻኽል ጉዕዞይ
መራሒ ናተይ ኣብ ኵሉ መንገደይ
ብእኡ ይትካእ በይነይ ምትራፈይ
ኣብቲ መቕደሱ ንዘቖመኒ
ካብ ውድቀተይ’ውን ዘተንስኣኒ
ሓንቲ ኣይስኣኖን ይድግፈኒ
ኵሉ ክመልእ ተስፋ ኣለኒ
ንደቁ መገዲ ባዕሉ’ዩ ዘርኢ
ንንእስነተይ እንከይነዓቐኒ
ሰላም መልኦ ኵሉ ጉዕዞይ
ተመስገን ክበር ልዑል ጐይታ,
465. ንሴብሖ ንሥላሴ
ንሴብሖ ንሥላሴ (2)
ክበር ተመስገን ኣምላከ ሙሴ (2)
ኣማላዲትና ኣዴና (2)
ንዒ ንዒ ንግስትና
ተረኸቢ ኣብ ማእከልና
ነዓ ነዓ ሚካኤል (2)
መልኣከ ምክሩ ለልዑል
ኣብ እግርኻ ይወድቕ ሳጥናኤል (2)
ነዓ ነዓ ገብርኤል (2)
ካብ ሃልሃልታ ኣውጽኣና
ኣብ ትሕቲ ኣክናፍካ ኣጽልለና (2)
ነዓ ነዓ ዑራኤል (2)
 ከም ቅዱስ እዝራ ሱቱኤል
ሃበና ጥበብ ምስትውዓል (2)
ነዓ ነዓ ጊዮርጊስ(2)
ንጉሥ ዘልዳ ጊዮርጊስ
ገድልኻ ሰሚዕና ንፍወስ (2)
ነዓ ነዓ ተክለሃይማኖት (2)
ይሓልወና ናትካ ጸሎት
ንኽንጸንዕ ኣብ ሃይማኖት (2)
ነዓ ነዓ በኣናብስት (2)
ኣቦ ኩላትና ገብረሕይወት
ደቀይ በለና ኣብ ሰማያት (2),
466.ንስመር ብክርስቶስ
ንስመር ብክርስቶስ ሓደ ልቢ ንኹን
ዝሓበረ ሓይሊ ዓጋቲ የብሉን
ኣይብተኽን ፈጺሙ ብሓይሊ
ብሰለስተ ዝተፈትለ ፈትሊ /2/
ጸኒዕና ኣብ ቤቱ ምውራድ ጰራቅሊጦስ
ክንጽበ ንጐይታ ሓቢርና ብመንፈስ
72 ቋንቋ ተዛሪቡ ኣፍና
ንምስክር ወንጌል ንዕዮ በቒዕና
መጓሰ ክርስቶስ ሓደ ዝጓሳና
እቲ ለምለም ሳዕሪ ሻኻ መውዓሊና
ኣይንጠፍእን ብምፍላይ ከይወስደና ተኹላ
ዘድክም ንሓይሊ ፍቕሪ ናይ ደሊላ
ፍሉይ’ዩ ንሱ እነምልኾ ጐይታ
ዝሓልፍ ስሌና ናይ ፍቕሪ ኣንድምታ
ክንጽዋዕ ብስሙ ብናይ ጐይታ ግብሪ
ንጓዓዝ ብስምረት ሰኒቕና ንፍቕሪ
ጥንተ ጸላኢና ፈጺሙ ክሰዓር
ንኹን ሓደ ሓሳብ ምስ ጐይታ ብምንባር
ብጸጋ ክንቅበል ናይ በረኸት ዘውዲ
ንብላዕ ተኣኪብና ኣብ ሓደ መኣዲ
ክንደይ ሰናይ እዩ ኣሕዋት ብሓባር
ክነብሩ ብሓባር ኮኒኖም ንኹራ
ፍሉይ ዘደንቕ ውህበት መንፈስቅዱስ
ብነፍስን ብስጋን ኣዕዚዙ ዝቕድስ
ብምጥባር ናይ ሰብ ኮይንና ከም ህጻናት
ብስሕተት ብተንኮል ብመናፍቕነት
ከቶ ኣይንደፋእ ብጥርጥር ንፋስ
ሰብነት ክርስቶስ ክትህነጽ ቤተ መቕደስ
ሃናንያ ግደፍ ከይኮነ መከራ
ምሕሳው ንኣምላኽ ኮይንካ ምስ ሰጲራ
ክልተነት ኣብ ሓደ ሞት እንከሎ ትርፉ
ብመገዲ ፍቕሪ ብስኒት ሕለፉ
ዓዚዙ ለውሃትካ ጐይታ መድኃኔ ዓለም
ሓደ ግበረና ብፍቕሪ ብሰላም
ኵሉ ናትካ እዩ ኵሉ’ውን ካባኻ
ይደሊ እምበር ኣዳም የለን ዝህበካ,
467. ቤትካ ይሕሸኒ
ቤትካ ይሕሸኒ ፍሥሐ ዝመልኦ
ኣይደልይን’የ ካልእ እሾኽ ዝተመልኦ
ጽላለይ ንስኻ ዓንዲ ናይ ሕይወተይ
ምሳኻ ይሕሸኒ ተቐበለኒ ጐይታይ
ኵሉ ከንቱ እዩ ብዘይካ ንስኻ
ቆሪጸ ክስዕብ ኣቦይ ደድሕሬኻ
ይቕረ’ውን በለለይ ንዓይ ንባርያኻ
ንቤትካ ይሕሸኒ ክነብር ምሳኻ
ድንግል ማርያም ጻድቃን ሰማእታት
ኣብ ቤትካ ይነብሩ ለይቲ ምስ መዓልቲ
ምስኦም ይሕሸኒ ዓለም እንታይ ኢለያ
ክፍኣታ በዚሑ ኣዝየ ጸሊኤያ
ሸኸመይ ከቃልል ሓዘን ክገድፈኒ
ናባኻ ክምለስ ድምጽኻ ኣስምዓኒ
ኃጢኣተይ ገዲፍካ ምሕረትካ ሃበኒ
እኔኹ መጺኤ ወደየ በለኒ ,
468. ንእግዚአብሔር ጸዋዕክዎ
ንእግዚአብሔር ጸዋዕክዎ ክድግፈኒ
ኣብ ውድቀት ድኻመይ ሓይሊ ክኾነኒ
ኤልሻዳይ ኢዩ ጐይታይ ኵሉ ዝከኣሎ
ብዅሉ መሉእ እዩ የለን ዝጎደሎ
ስግር ደረት ቤትካ ጋሪዱኒ ድነ
ጩራ ባና ሕይወት ንተስፋ ስኢነ
እቲ ለዋህ ልብኻ ደንገጸ ብኡነት
ብርሃን ፈነወለይ ቀንጢጡ ደልሃመት
ኣመና ክልህልህ ብሰንኪ ጾር ኃጢአት
እንቅዓ ከስተንፍስ ክስእን ሃለዋት
ከም እከይ በደለይ ምስ ሰኣንኩ ስፍራ
ይቕረ እንዶ’ሞ ኢልካለይ ክንዲ ሕነ ኩራ
ብስቡር ልቦና ብንጹሕ ሕሊና
ብዜማ ናይ ያሬድ ናይ ዳዊት በገና
ነቲ ቅዱስ ስምካ ምስጋና ከቕርብ
ኣምላኽ ልግሲ ኢኻ’ሞ ጸጋኻ እትህብ
ነዛ ሓጻር ዕድመይ ሓጎስ ተመንየ
ፋሉል ንኸይከይድ ካባኻ ተፈልየ
መፈጸምታ ጉዕዞይ ንኽጽብቐለይ
ስጉሚ ጉያ እግረይ ናብ ቤትካ ኣብለለይ,
469. ኣማኑኤል ተመስገን
ኣማን ብኣማን ኣማን ብኣማን
ኣማኑኤል ተመስገን
መድኃኔ ዓለም ተመስገን /2/
ስጋዊ ትምኒት እናፈጸምኩ
ካብ ሕጊ ኣምላኽ ፍጹም ረሓቕኩ
ኃጢአተይ ርእዩ ከይንዓቐኒ
ንኽንሳሕ ዕድመ ሂቡኒ
ሕደጊ ዓለም ኣይተታልልኒ
ካብ ሕጂ ንንየው ሕደግኒ’ኺ
ብንእስነተይ ናብ እግዚአብሔር
ምቕራብ መረጽኩ ካብ ኵሉ ነገር
ኣብ ሓጢኣት ዓለም ዝተጸመድኩም
ብርሃን ዕድሜኹም ዝጸልመተኩም
ነውሪ ሓጢኣት ዓለም ኣብኡ ገዲፍኩም
ንዑ ኣገልግሉ ንሃይማኖትኩም,
470. ከነመስግኖ
ዕልል ንበል ደስ ይበለና
ሰናይ ተግባር’ዩ ኣምላኽ ፈጺሙልና
ከነመስግኖ ከነመስግኖ/2/
እንታይ ኣሎ ኣምላኽ ዝሰኣኖ
ኣብ ገማግም ባሕሪ ንጥፍኣት ቀሪብና
ሰራዊተ ፈርኦን ንሞት ከቢቡና
ብማእከል ባሕሪ ብንቑጽ ሰጊርና
ዕልል ንበል …
ሕይወትና ካብ ጥፍኣት ዝተበጀወና
ብሳህሉን ምሕረቱን ዝተዓገሰና
ግብርታቱ ሰናይ ርህሩህ ኣምላኽና
ዕልል ንበል …
ከም ብዝሒ ኃጢአት ኣይፈደየናን
ከምቲ ኣበሳና ኣይቅየምን’ዩ
ንኹራ ደንጓይ ብሳህሉ ምሉእ’ዩ
ዕልል ንበል …,
471. እም ድንግል ተወልደ
እም ድንግል /3/ ተወልደ ኣማኑኤል /2/
ነቢያት ኵሎም ኣማኑኤል ተወልደ ኣማኑኤል
ትንቢት ተዛረቡ >> >> >>
ናይ ሰራዊት ጐይታ >> >> >>
ክወርድ`ዩ በሉ >> >> >>
ወሪዱ ካብ ሰማይ >> >> >>
ካብ ነፍሳ ነፍሲ ገይሩ >> >> >>
ካብ ድንግልማርያም ኣማኑኤል ተወልደ ኣማኑኤል
ናይ ፍጥረታት ጐይታ >> >> >>
ድምጹ ሰሚዕናዮ >> >> >>
ኣብ ዓዲ ኤፍራታ >> >> >>
ርኣዩ እነሃልኩም >> >> >>
ጐይታ መድኃኔዓለም >> >> >>
ብሓጺር ቁመት ኣማኑኤል ተወልደ ኣማኑኤል
ብጸቢብ ደረት >> >> >>
ተወሲኑ ርኢናዮ >> >> >>
ኣብ መብልዕ ማል >> >> >>
ሰብኣ ሰገል መጹ >> >> >>
ኮኾብ መሪሕዎም >> >> >>
ዕጣን ወርቂ ከርበ ኣማኑኤል ተወልደ ኣማኑኤል
ዕጣን ንክህነቱ >> >> >>
ወርቂ ንመንግስቱ >> >> >>
ከርበ’ውን ንሞቱ >> >> >>
ጓሶት ዘመሩሉ >> >> >>
ተወሊዱ እናበሉ >> >> >>,
472. እምባ መዕቆየብየይ
እምባ መዕቆየብየይ እግዚአብሔር ክበር
ዋልታ ናይ ምድሓነይ ኣምላኸይ ተመስገን
ከም ዝጸዋዕካኒ ብጸጋኻ ኣበርትዓኒ
ከም ዝጸዋዕካኒ ኣብ እምነተይ ኣጽንዓኒ
ብርሃን መሊእካየን ነዒንተይ
ኣበጊስካየን ንኣእጋረይ
እምነት መሊእካዮ ንልበይ
ባሕሪ ጌርካዮ ንመንገደይ
ማዕበል ተላዒሉ ከይጎድል እምነተይ
ንንፋሳት ባሕሪ ብጸጋኻ ጐይታይ ገስጸለይ
ሚዶናውያን ንኽስዕር
ኣርዑት ባርነት ንኸራግፍ
ጸምሪ ሃበኒ ንምልክት
ኣብ ጎነይ ሃሉ ምሳይ ተሰለፍ
ኣብ ምብዛሕ ኣይኮነን ዚግለጽ ሓይልኻ
ናይ ጌዴዎን ጸግዒ ሓያል ኣምላኽ
ኣብ ልበይ ጅግና ኢኻ
ከይፈለጥኩኻ ጸዊዕካኒ
ኣብ ቤት መቕደስካ ተኺልካኒ
ንእሽቶ ኢየ ብዕድመ ጸጋ
ብዙሕ ኣለኒ ዚጎድለኒ
ሸለል ከይብለኒ ከይንዕቐኒ ኵሉ
መድኃኒየይ ኣምላኽ ኣብ ሓሳበይ
ኣብ ቃላተይ ሃሉ
ብብርሃንካ'የ ኣንጸብሪቐ ብጨናኻ እንድየ ምዒዘ
ከይዕበ እሞ ከይርስዓካ ድሕሪት ከይጥምት ዕርፊ ሒዘ
በሊሕ ንኸይረግጽ ንነፍሰይ ከይገዳ
ኣብ ቅድሚ ጸላእተይ ንመንገደይ ባዕልኻ መድምዳ,
473. እምባይ ኢኻ መጸግዕየይ
እምባይ ኢኻ መጸግዕየይ
ሓይለይ ኢኻ ኣምላኸይ
ኣብ ዝተኸበ ከተማ ኣይትግደፈኒ ንበይነይ /2/
ከም ዝወጸ ይትረፍ ኣይትበለኒ
ኣብ ንስሓ ቤትካ ኣንብረኒ
ኣብ ከውሒ መቕደስ ኣቑመኒ
ማዕበልን ንፋስን ከይነቕለኒ
ናይ ጽባሕ ዕጫ ኣይፈልጥን
ካብ ቤትካ ምርሓቕ ኣይደልን
ኣይኣምኖን እየ ነዚ ክፉእ ልበይ
ጎዲእኒ’ዩ ኣብ ዘመነይ
ኣይምካሕን ኣነ ይፈርሕ’የ
ቆይሙ ዝነበረ ወዲቑ ርእየ
ብዘይ ስቡር ልቢ ብምንባረይ
ኣይተኣማመንን ብምቛመይ
ብዝወደቐ ሰብ ብምቕላደይ
ናይ’ቲ ድኹም በደል ኣሎ ኣብ ኢደይ
ስለዘይተሸየምኩ ክፈርድ ኣነ
ልበይ ተመለስ ናብቲ ዝቐንዐ,
474. ከናፍረይ ዳህስስ
ብዓይኒ ምሕረትካ ጠምተኒ ጐይታ
ከናፍረይ ዳህስስ ክዝምር ብዓውታ
ጠንቁ ዘይተፈልጠ ልበይ ዘማሰነ
ኣቕሒርዎ ውሽጠይ ቅሳነት ስኢነ
ቃንዛ ሥጋ ኮይኑ ኣሳቕዩኒ ሎምስ
ተለመን ኣምላኸይ ንሕማመይ ፈውስ
ኣስተርሕየ ክነብር ምልኣኒ ብጸጋ
 በቲ ሕያው ኢድካ ዘይትመን ብዋጋ
በዚ መጺኡ ኢለ ፍጹም ዘይግምቶ
ድቦላ ወዲቑ ነኣእምሮይ ብጽንቶ
ጀለምታ ንብዓተይ እምብዛ እንክዛሪ
መዋጽኦ ሃበኒ ካብቲ ከቢድ ወጥሪ
ተስፋይ ንኸይጽንቀቕ ሞራለይ ከይትንከፍ
ኣለኹ በለኒ ሕሊናይ ክዓርፍ
ተኾርምየ ክቋዝም ዘይብለይ ኣባዲ
ደገፍ እንክሓትት ጸግዐይ ኢለ ቐንዲ
የለን ኮይኑ መልሲ በቃጫጭ ብቐልዲ
ጸሓይ ዓሪቡኒ ኣብ ገያጽ መገዲ
ናባኻ ይልምን ኣምላኸይ ብቅጽበት
ቍሊሕ በል ብፍቕሪ ፈኑ ዓቢይ ምሕረት
ንመን ይርድኦ ዘሕለፍክዎ ሕይወት
ዕንኪላሎ በቃ ዘይብሉ መቐረት
ስቓይ ተቐኒተ ድሩዕ ካባ ሓዘን
ምረቱ ዘይጽወር ዝሓለፈ ዘመን
ብሓቂ ብመንፈስ ንስምካ ክውድስ
ፍጻሜ ሃበኒ ፍጹም ንክቕደስ,
475. ክርስቶስ ሕያዋይ ጓሳና
ክርስቶስ ሕያዋይ ጓሳና ኣቦና
ስለ ዘፍቀረና ሞይቱ ኣድኂኑና
ኣቦታት ኣዴታት ኣሕዋት ኣሓት
ምስጋና ነቕርብ ስለዚ ውዕለት
ንኽፍጽመሉ ተስፋ ናይ ኣዳም
ካብ ድንግል ተወልደ መድኃኔ ዓለም
ጸልማት ናይ ኩነኔ መታን ከኽትም
ተገሊጹልና’ዩ ንጉሥ ናይ ሰላም
ሓሙሽተ ሽሕን ሓሙሽተ ሚእትን
ናይ መርገም ዓመታት ናይ ፍዳ ዘመን
ክርስቶስ ምስ መጸ ፍጹም ተቐይሩ
ግዝኣት ናይ ዲያብሎስ ኣሰይ ተሳዒሩ
ኣብ ክንዲ ጻድቕ የለን ዝመውት
ስለ ፈታዊኡ ይህሉ ምናልባት
ጐይታ ግና ጌና ኣብ ኃጢኣት ከለና
ስለ ዘፍቀረና ሞይቱ ኣብ ክንዳና
ንዝገፍዓና ገፊዑልና ጐይታ
ሰላም እናብሰረ ንሲኦል ዘመታ
ሓዘን የለን ሕጂ ኮይኑ’ዩ ዕልልታ
ዝተዓጽወት ገነት ኣሰይ ተኸፊታ,
476. ውሬታ የብለይን
ውሬታ የብለይን ጐይታ ንውዕለትካ
ቃላት የብለይን ዝገልጽ ፍቕርኻ
ምሕረትካ'ዩ ቤትካ ዘንበረኒ
ጸጋኻ'ውን ልዕል ዘበለኒ /2/
ጊልያ ዓለም ኮይነ ኣብ ናይ ኃጢአት ባሕሪ
ፍታዋ መሊአ ሞት ንእትፈርደኒ
ከዕቢ ሕሊና ቆይመ ኣብ ቅድሜኻ
ከሰስተይ ኣሕፊርካ ኢልካኒ ይቕረይኹንካ /2/
ኤማሁስ ከቕንዕ ንቤትካ ሕቖይ ሂበ
እናሰጎምካ ጎነይ ምልላይካ ስኢነ
ወሓዚ ቅዱስ ቃልካ እናንደዶ ልበይ
በረኸት ኣእዳውካ ኣብሪሁ ኣዕይንተይ /2/
ብጊዝያዊ ሽግር ራእይ ኣልቦ ኮይነ
ካብ ጽኑዕ መትከለይ ድሮ ተነቒለ
ኣይፈልጠካን እንክብል ደርሆ ምስ ነቀወ
ብጀለምታ ንብዓት ምሕረትካ ለሚነ /2/
ክነብር ይብህግ ወሲነ ኣብ ቤትካ
ይፈራረቕ ልበይ ብናይ ዓለም ረብሓ
ግዙእ ክልተ ምዃን ሎምስ ኣድኪሙኒ
ሓላፊት'ያ ዓለም ምሳኻ ይሕሸኒ /2/,
477. ፈለጥኩኻ
ፈለጥኩኻ ኣነ ፈለጥኩኻ
ንዓይ ጠሚትካኒ ብዓይኒ ምሕረትካ
ተገሊጽካለይ መድኃኔ ዓለም
ተመስገን ተመስገን ንዘልዓለም
ንዘይሰምዕ ኣምላኽ ፍጹም ንዘይርኢ
እዚ እዩ ኣምላኽካ ኣምልኮ በሉኒ
ፈጣሪ ናይ ጸሓይ በጃኻ ርድኣኒ
ኢለ ምስ ለመንኩ ኣለኹ ኢልካኒ
ኣጽዋረይ ኣልዒለ ስንቀይ እውን ቋጺረ
ንዓኻ ከጥፍእ ኢለ ተላዒለ
ንጌጋ መንገደይ ንቕኑዕ ለዊጥካ
ብርሃን ኣርኢኻኒ ነቲ ብሩህ ገጽካ
ኣሕዛብ ክምስክሩ ሕሙማት ዕውራት
ኩሎም ከድኑቑኻ ክሰምዑ ብስራት
ቁመት ሓጺሩኒ ኣብ ሳግላ ሓዂረ
ሎምስ ረኺበካ ብዙሕ ተማሂረ
ኣበይ ኣሎ ኣምላኸይ ኣበይ እዩ ዝርከብ
ኣብ ደገ ሰላሙ ኣብቲ ናቱ መቕደስ
ሥጋኡ ቆሪሱ ክቡር ደሙ ኣፍሲሱ
ወትሩ ይዕድል’ዩ ንዑ ተቐደሱ,
478. ፍሉይ’ዩ መቕደስካ
ፍሉይ’ዩ መቕደስካ ቅዱስ መሕደሪኻ
ኣብ ዝፋን ኪሩቤል መንበሪኻ
ኣምላከ እስራኤል መን ኣሎ ከማኻ (2)
ካብ ሰማይ ወሪድካ ናብ ምድሪ መጺእካ
ሰብ ከተድሕን ብሕያው ቃልካ
ብዙሕ ምሒርካና ንስኻ ብሞትካ
ዝመረረት ሕይወት ብፍቕሪ ለዊጥካ
ሕይወተይ ስኢና መጽለሊ
ብተስፋ ምቁራጽ ነዊሕዋ ዕምሪ
ንስኻ መጺእካ ሓጎስ ተዓዲላ
ተስፋ ምስ ረኸበት ብሓቂ ዓሊላ
ንዝፈጠርካዮ ካብ ክፉእ ተድሕን
ሓቀኛ ጓሳ ዘይትጭክን
ምሕረትካ ብዙሕ’ዩ እንታይ ክንከፍለካ
ኣምላከ እስራኤል መን ኣሎ ከማኻ,
479. ይፈልጦ’ንዴ
ይፈልጦ’ንዴ ጐይታይ ሓዳግ’ዩ መሓሪ
ሕዙናት ናይ መንፈስ ንብዓት ካብ ገጾም ዝኣሊ
ሓዘነይ ክቕንጠጥ ኮታ ንኽድበስ
ኢድካ ዘርግሓለይ ፍጹም ልበይ ንኽጥዓስ
በረኸቱ ርእየ ኣብ ዘመን ሕይወተይ
ኣቦ ምሕረት ፍቕሪ ገጹ እክመልሰለይ
ክንደይ’ውን ሓሊፉ ክፉእ ሕሰም ናብራ
ኵሉ ሰጊረዮ ናይ ጉዕዞይ መከራ
ዘይታኸስ ጓሳ ሕያዋይ ሳምራዊ
ወትሩ ምሳይ እዩ ኣምላኽ ናይ ነፍሰይ ሓላዊ
ታይ ኮይነ ኢለ ደኣ ዘይነብር ቀሲነ
ብሕይወት ምስጋና ድንግል ጸሎትኪ ኣሚነ
ደረት ኣልቦ ፍቕሩ ማንም ዘይልክዖ
ጽዋእ ከርበ ሓሞት ክሰቲ ዘብጽሖ
ኵሉ ዝነበሮ ስለይ መከረኛ
ኣበይ’ሞ ኢለዮ ክቡር ውርድተኛ
ፍቕሩ ተሰኪመ ኣምላኻዊ ሕጊ
መሊአ ብሓጎስ ደስታ ሰማያዊ ባህሪ
ጉዕዞይ ክሰምረለይ ክሳብ መፈጸምታ
ኣሳልይኒ ድንግል (3) ኣደ ጐይታ,
480. ውሰድ ጐይታ
ከቢብካኒ ብማዕረግ ክብሪ
ሰሊምካኒ ኣኽሊል ናይ ክብሪ
ዋላ ይውሓድ ጉልበት ምስጋናይ
ውሰድ ጐይታ እቲ ዝርካበይ
ጣዕሚ ኢኻ ንሕይወተይ
ምኡዝ ሽቶ ጽጌረዳይ
ዘሪፍካዮ ነዚ ልበይ
ይኹን ናትካ ኵለንተናይ
ርውራዌኻ ሕልፊ ኣደ
ፍጹም ሰላም እናሰደደ
ኣብጺሑኒ ናብዚ ዕለት
ፍስኅ ኢለ ኮይኑ ሃሴት /2/
ተኸዲነ ልብሲ ጸጋ
ደሚቐ’የ ብፍሽኽታ
እንታይ ክብል ደስ ኢሉኒ
ተባሪኸ ረዲእካኒ
ቅብኣትካ’ዩ ተንኪፉኒ
ዓወት ሰላም ሰፊኑኒ
ተዘለልኩ ብኸበሮ
ውዕለት ናትካ ኣይዝርዝሮ /2/
ደስታ ሓቂ ዘገንፈሎ
ዓይነይ ንብዓት ቋጺሩ’ሎ
ይውረድ ይፍሰስ ኣብ ምዕጉርተይ
ኣይክልክሎን ሓጎስ ልበይ
ይዛረብ’ዩ ይብል ከማን
ቋንቋ ገጸይ ልዕሊ ልሳን
መልክዕ ፍቕሪ ፍሽኽታኡ
ብኣኻ’ዩ ወዝ ምምላሱ /2/
ትምኒት ልበይ ፈጺምካዮ
ካልእ ሰላም ወሲኽካዮ
ኣጽጊብካኒ ብበረኸት
ሰናይ ኢኻ በዓል ውዕለት
ዘውዲ ወርቂ ደፊኤ’የ
ኣኽሊል ክብሪ ተቐጺለ
ክፈቱለይ በሪ ሓቂ
ከመስግኖ ነቦ ጽድቂ /2/,
481. እምነት ምስ ግብሪ
እምነት ምስ ግብሪ ጽድቂ ነጣምር ብውህደት
ንቃለስ ሓቦ ንበል ንጉየ ብሓድነት
ቦታ ዘይውስኖ’ዩ ጉዕዞ ክርስትና
ምስጢሩ ንፍለጦ መሰል ውሉድነትና
ኣዳም ምስ ተፈጥረ ብኽብሪ ኣብ ገነት
ምስ ሕያው ኣምላኹ ክነብር ብሕይወት
ዘልዓለም ክነቅሕ ክውድስ ንኽብሩ
ኣእጋር ተዓደሎ ዘወትር ዝቖመሉ
ሕጉ ተኸቲሉ ሕይወቱ ክኣሊ
ከይርስዕ ከይዝንግዕ ህላወ ፈጣሪ
ቃሉ ተመጊቡ ህይወቱ ክዕንግል
ኣእዛን ተዋህቦ ጽምኡ ንኸጥልል
ኣብ ማእከል ቅዱሳን ብሕብረት ክዝምር
ከመስግን ኣምላኹ ብሓጎስ ክዕልል
ሰማያዊ ዜማ ክኸውን ዕላሉ
ቃላት ክሰርዓሉ ልሳን ፈጠረሉ
ኣሕዋት ንቑም ንጽናዕ ኣብ ቅዱስ ዕላማ
ቃሉ ንስመዓዮ ነሐድስ መንፈስና
ብምስጋና ሕይወት ንቑም ዘንትእለት
እሙን ባርያ ኣምላኽ ጳውሎስ ንመልከት,
482. ንልበይ ኣላዒሉ
ልበይ ኣላዒሉ የመላኽተኒ
ንመድኃኔ ዓለም እመኖ ይብለኒ
እመን /6/ ንኣሃዜ ኵሉ ንዝልመን
ልበይ ኣላዒሉ የመላኽተኒ
ንድንግል ማርያም እመና ይብለኒ
እመን /6/ ንወላዲት ኣምላኽ ንትልመን
ልበይ ኣላዒሉ የመላኽተኒ
ንቅዱስ ሚካኤል እመኖ ይብለኒ
እመን /6/ ንመልኣከ ሳኅል ንዝልመን
ልበይ ኣላዒሉ የመላኽተኒ
ንቅዱስ ዑራኤል እመኖ ይብለኒ
እመን /6/ ንመልኣከ ሰላም ንዝልመን,
483. በረኸት ኣለዎ
በረኸት ኣለዎ ማርያም እቲ ናትኪ ስም
ኣዲኡ ኢኺ’ሞ ንኣምላኽ ወሃቢ ሰላም
ቃልኪዳንኪ ብዙሕ ኣዴና ንዒ ማርያም
ንስኺ እንዲኺ ኣዲኡ ንመድኃኔ ዓለም
ኣደ መድኃኔ ዓለም ኢኺ’ሞ ቤዛዊተ ኵሉ
ብኣኺ ይድሕኑ ምእመናን ካብ መከራ ኵሉ
ኵሉ ዝፈትወኪ ድንግል ወሃቢተ መና
ኣብ መስቀል ውዒሉ ወድኺ ንዓኺ ሂቡና
እንተኾነ ድኹም ድንግል ምግባረይ ሕይወተይ
ኣደይ እናበልኩ ክዝምር ብጸጋ ልሳነይ
ሓሳበይ ድኹም’ዩ ማርያም ኃጢአት ዘታለሎ
ንዓኺ ከመስግን ክውድስ ዘይብለይ ተኽእሎ
ነፍሰይ ተለዓሊ ዘምሪ ኣቕርቢ ምስጋና
ንሱ’ያ ትደሊ ማርያም ሓላይት ነዓና
ብሰንኪ ኃጢአትና ድንግል ሰላም ስኢና
ትንቢቱ ከይፍጸም ካባና ኣይትፈለይና
ከም ሰዶም ጎሞራ ንዓና’ውን ከይበጽሓና
ካብ ፍቑር ወድኺ ማርያም ምሕረት ለምንልና,
484. ኣይምቅርን'ዩ
ንዒ ባርኺ ሰላም ናይ ሕይወትና መቐረት ገዛና
እወ ክንሰንቕ መንፈስና ክበርቕ ሓጎስና ክደምቕ
ኣይምቅርን'ዩ ንስኺ ዘይብሉ
ቅድስተ ቅዱሳን ማርያም ካባኺ'ንድዩ ኵሉ
ብጓሂ ልቢ ዝተኸበ
ምሉእ ሰላም ዘይረኸበ
ናትኪ ዓይኒ ቁሊሕ እንክብሎ
ንእለቱ ብርሃን ሰላም
ፍሽኽታ ይዓስሎ
ትምኒት ዓለም መሪር ሕንዛ
ካባ ኮይኑ ድሩዕ ቓንዛ
ምስ ተድምጺ ሓንቲ ቃልኪ
ብቐረባ ማይ ሰሊሆም
ይቕድስ ወድኺ
መትኒ ጅማት ሰራውረይ
ሰሪጽክዮ ኣካላተይ
ንፍቕርኺ ተገለጽኩ
ኣይውድኦን ከመይ ገይረ
ገና ዘይዓገብኩ
ቆፎ ፍቕሪ ትብርበሪ
ብፍቕርኺ ትፍቀሪ
እግዚአብሔር ፍቕሪ እዩ
ዝደንቀኒ ፍቕሪ ፍቕሪ
ሓረግ ዘርእኺ'ዩ
ቃላት ኣልቦ ዘይንገር
ብዓቕሚ ሰብ ዘይዝርዘር
ኣሎ ጣዕሚ መቐረትኪ
ልቢ የቃጸል‘ቲ ፍቕርኺ
ማርያመይ ክብለኪ,
485. ኣሰይ ኣሰይ ኣማላዲት
ኣሰይ ኣሰይ ኣማላዲት
ድንግል ማርያም ረዳኢት
መንግስተ ሰማይ መራሒት
ሓያል እግዚአብሔር ጸዋሪት
ኣዳም ምስ ኣበሰ ተሰጐ ካብ ገነት
ወረደ ካብ ክብሪ ናይቶም መላእክት
ውልድነት ስኢኑ ናብ ምድሪ እክድርበ
ብድንግል ማርያም ምድኃኑ ረኸበ
ሰሎሞን’ውን በለ ኣብቲ ምሳሌኡ
ክገልጻ ንድንግል መንፈስ ተመሊኡ
ዝተሓትመት ዒላ ማይ ሕይወት ዝወጻ
ኣክሊል ኮኮብ ጌራ ወርሒ ብትርጋጻ
ካብ ብርሃን ከዋክብት ግርማኺ ኣንጸብሪቑ
ክርስቶስ መድኃኒት ጸሓይኪ በሪቑ
ሃብቲ ናይ ሰማያት ንዓኺ ምስ ሃበ
ፍጡር ወዲ ኣዳም ኣባኺ ኣጽለለ
እግዚአብሔር ጠመተ ናብዛ ምድሪ ገጹ
መሕደሪት ክትኮኖ ካብ ሰባት መሪጹ
ብነፍስን ብስጋን አምላክ ዝሰመራ
ንጽህቲ ኣዳራሽ ልዑል ዝሓደራ,
486.ብመንን እንታይን
ብመንን እንታይን ድንግል ክንምስለኪ
ወላዲተ አምላክ ተስፋና’ኺ ንስኺ
ኣደ ኣማኑኤል ምስጋና ይብጻሕኪ
ናይ ሲና ዕጸ ጳጦስ ሙሴ ዝረኣየኪ
ጐይታ ዝወለድኪ ድንግል ደስ ይበልኪ
ናይ ሔዋን መድኃኒት ድንግል ማርያም
ክብሪ ይግበኣኪ ክሳብ ዘልዓለም
ሐመረ ኖህ ድንግል ናይ ቃልኪዳን ኣርማ
ቀስተ ደመና’ያ ናይ ምሕረት ከተማ
ንጽዮን ሓረያ መሕደሪኡ ክትከውን
ጥበቡ ድንቂ’ዩ ኣምላኽ ናይ ቅዱሳን
ኣበሳ ዘይብላ ናይ ሠሉስ ግራት
ኣብ ሕሊና ኣምላኽ ካብ ጥንቲ ነበረት
ኣብ ገነት ትርከብ ናይ ክብሪ ቀንዴል
ንዒ ንዒ ድንግል ኣባኺ ነጽልል
ውዕለታ ብዙሕ’ዩ እንታይ’ለ ክነግር
ካብ ጭንቀት ተውጽእ ካብ መከራ ሽግር
ዓንጋሊት ከርሲ’ያ ናይ ሰማይ መና
ንማርያም ኣዴና ንዑ ነመስግና,
487. ናይ ኖህ ቃልኪዳኑ
ናይ ኖህ ቃልኪዳኑ ምልክት ኣርምኡ
ናይ ምድሓኑ ምስጢር ናይ ሰላም ተስፋኡ
ድንግል ንስኺ ኢኺ ቀስተ ደመናኡ (2)
እታ ናይ ኣሮን በትሪ ከም ተኽሊ ዝኾነት
ግራት ሠሉስ ኢኺ ብዘይ ዘርኢ ዝፈረየት
ናይ ሲና ሓመልማል ናይ ተዋህዶ ምስጢር
ድንግል ማርያም ሃገረ እግዚአብሔር (2)
ናይ ዳዊት መሰንቆ ናይ ያሬድ ጸናጽል
ናይ ድኹማት ምርኩስ ናይ ሰሎሞን ኣኽሊል
ሰላም ተስፋይ ኢኺ በጻሒት ሓዘነይ
እምባ ጽዮን ኢኺ ናይ ዘልዓለም ጸግዐይ (2)
ዕትሮ ኤልሳእ ኢኺ ጨው ዝተረኽበኪ
ራእይ ናይ ሕዝቅኤል ዕጽውቲ ደገ ኢኺ
ኣንቲ ተስፋ ኣዳም ናይ ሕይወት መሳልል
ኣንቀጸ ብርሃን ኣደ ኣማኑኤል (2),
488. ሕዝቅኤል ዝበላ
ሕዝቅኤል ዝበላ ዕጽውቲ ገዛ
ኣትዩ ዝወጸላ ጐይታ ብዕጽውታ
ናይ ኣምላኽ ማሕደር`ያ
ማንም ዘይኣትዋ ንጽህቲ ኣዴና
ናይ ድኅነት ምልክት ንጽህቲ ኣዴና
ካብ ኣምላኽ ብሓጢኣት ርሒቕና ነበርና
ምሳና ክዕረቕ ሞንጎኛ ጌርዋ
ንዑ ነመስግና
ገብርኤል ብስራት ኣበሲርዋ
ደስ ይበልኪ ድንግል ተፈስሂ ኢልዋ
ናይ ዓለም መድኃኒት ኣባኺ ሓዲሩ
ክውለድ’ዩ ኢልዋ
ካብ ኣንስቲ ኩለን ዝተፈተኺ
ናይ እሳት መለኮት መሕደሪ ዝኾንኪ
ድንግል ብሕሊና ድንግል ብስጋኺ
መን ኣሎ ከማኺ
ብመንን እንታይን ክንምስለኪ
ዕጹብ ድንቂ እዩ ድንግል’ቲ ስራሕኪ
ኣባ ህርያቆስ ከም ዘመስገነኪ
ድንግል ክብርቲ ኢኺ,
489. ኣደ ኣላትኒ
ኣደ ኣላትኒ ኣነስ ኣደ ኣላትኒ
ኣብ መስቀሉ ኮይኑ ጐይታ ዝሃበኒ /2/
ኣደ ኣላትና ንሕናስ ኣደ ኣላትና
ኣብ መስቀሉ ኮይኑ ጐይታ ዝሃበና
ድንግል ማርያም ብጽእቲ ኣዴና
ናይ ሓደራ ቃልኪዳን ኣዴና’ያ ደቃ ኢና
ንሕና’ስ ኣደ ኣላትና ኣይኮናን ዘኽታማት
መልዕልተ ፍጡራን ኪዳነ ምሕረት /2/
ኣብ ጊዜ ጭንቀትና እትናዝዘና
ኣብ ጊዜ መከራ እትሕልወና
ኣብ ጎድንና ኮይና እትረድኣና
ክንበኪ ከለና ኣብ እግራ ወዲቕና
ኣብ ሕቑፎኣ ሓቚፋ እትእብደና
ንብዓትና ሓንሲሳ ተረስርስ ልብና
ዓሳ ብዘይ ማይ ዝኽሕድ ንዓኺ
ክቃጸል ይነብር ኣብ ዘይጠፍእ ሓዊ /2/
ናተይ ድኽመት ርእዩ ሰይጣን እንተኣጉርዐ
ኣይቆርጽን ተስፋ ድንግል ማርያም ሒዘ /2/
ንዝኣመናኪ ድንግል ሓደራኺ
ካብ ገሃነም እሳት ኣድሕንና ኢኺ
ኣተዓርቕና ምስ ፍቑር ወድኺ
መልዕልተ ፍጡራን ኪዳነ ምሕረት /2/,
490. መሰንቆ ዳዊት
መሰንቆ ዳዊት ጥዕምቲ ደሃያ
ንጽድቂ ተፍስሲ
ፈዋሲት ሕማመይ ዘናኒተይ ኢኺ
በጻሒት ሽግረይ ድንግል ንስኺ
ኣብ ፍትወታት ዓለም ኣነ ንኸይልሎ
ንድሕሪት ጠሚተ ንዴማስ ከይመስሎ
በትሪ ኣሮን ማርያም ምርኩሰይ ኩንኒ
ሰላማዊት ርግቢት ሰላምኪ ሃብኒ
ብጎደና ረሲኣን ንኸይመላለስ
ብደጋዊ ምስለይ ውሽጠይ ንኸይሃስስ
ከም ብርሃን ወጋሕታ ጽድቀይ ንኽበርህ
ጽዮን ደግፍኒ ንብዓተይ ክደርዝ
ካብ ቤቱ ተፈልየ ኪዳኑ ከይጠልም
ሓይለይ ኣበርቲዐ ናብ ቤቱ ክስጉም
ምድሓን ናይ ስምኦን ኣባይ ድገምዮ
ድንግል ብጸጋኺ መንፈሰይ ከዕብዮ
ጕዕዞ ናይ ቅዱሳን ኣነ ንክኽተል
ኣብ ኣጸድ ናይ ቤትኪ ምሳኺ ክነብር
ከምቲ ናይ ዶኪማስ ኣደይ ማልድኒ
ድኹም'የ ባርያኺ ሕግዝ ኣብልኒ,
491. ተማልድ’ያ
ማርያም ድንግል ርህርህት ኣዴና
ተማልድያ ናብ ፈጣሪና
ኣይንጠራጠርን ተማልድያ ማርያም ኣዴና/2/
ንዅሉ ሓጣኣትና በደልና ሓዲጋ
ምሕረት ተውርደልና ብነፍሲ ብስጋ
በቡኣን በዲኣን ብኢያቄም ብሃና
ማርያም ትባርኮ ነዚ ጉባኤና
መሰረት ሕይወትና መውጽኢት ናይ ጸሓይ
ዋሕስ ናይ ኵሉኺ ብምድሪ ብሰማይ,
492. ምንጪ ድኅነት
ምንጪ ድኅነት ኣደ ኣምላኻዊ ውህበት
ርህራሄኣ ዘይርከቦ ደረት
ውዕለታ ዘርዝሩ ንኽብራ ዘምሩ
ንምስጋና ቁሙ ወድስዋ በሉ ሃሌሉያ
ፍሕሶ ተንኮል ሰይጣን ሸቶኡ ሃረመ
ሲኦል ወረድኩ ናብራይ ስቓይ ጭንቂ ምረት ኮነ
ሓዘንተኛ ኔረ ሃና እንክትሽገር ጓል
ህርፋን ድምጺ ህፃን መርሖኡ እንክሽጐር
ጊዜኡ ነዊሑ ልደት እመብርሃን ድንግል
ድውየይ ንኸሕውይ ሥጋኡ ቆሰለ
መከራ ጾር ከርሲ ድንግል ዝኾምተረ
ውዑይ ንብዓት ጓሂ ዛረየ ፈሰሰ
ብዋጋ ጓሂኣ ልበይ ተደበሰ
ሲኦል ተዘምተ ክብረይ ጸጋይ ተመልሰ
ጉዕዞ ምድረ በዳ ኣሰቃቒ ስደት
ደረቕ ኣጻምእ ጸደፍደፍ ሽግር መዓት ቦታ ምረት
ዝርንዛሕ ንብዓታ ደብሶ ተሳእነሉ
መሬት ጸበበታ ህጻና ክትረሩ
በጃ ናይ ሕይወተይ ጐይታ ዑቕባ ክትስእነሉ
ምሩኽ ዓለም ኮይነ ከም ልበይ ክዕንድር
ልጓም በቲኸ ከም ንፋስ ክሕንበብ እንክዘልል
ልባ ድኅነት ነፍሰይ እናሻዕ ንኽሓስቦ
ዙርያ ዓለም ጉዕዞይ ብርሃና ከበቦ
ኣየ `ቲ ለውሃት ፍቕሪ-ድንግል መዳርግቲ ኣልቦ,
493. ሰላም ሰላም ለኪ
ሰላም ሰላም ለኪ
ማርያም ሰላም ለኪ
ማርያም ቅድስቲ ሰላም ለኪ
ማርያም ውድስቲ ሰላም ለኪ
ማርያም ንጽህቲ ሰላም ለኪ
ማርያም ልዕልቲ ሰላም ለኪ
ብርኽቲ ንስኺ ሰላም ለኪ
ዝመልኣኪ ጸጋ ሰላም ለኪ
ድንግል ብሕሊና ሰላም ለኪ
ድንግል’ውን ብሥጋ ሰላም ለኪ
መርዓተ ኣብ ኢኺ ሰላም ለኪ
ማሕደሩ ንወልድ ሰላም ለኪ
ጽርሐ መንፈስ ቅዱስ ሰላም ለኪ
ሕርይቶም ንሥሉስ ሰላም ለኪ
መን ኣሎ ከማኺ ሰላም ለኪ
መለኮት ዝጾረ ሰላም ለኪ
መን ኣሎ ከማኺ ሰላም ለኪ
ንኣምላኽ ዘሕደረ ሰላም ለኪ
ይምሰጥ ሕሊናይ ሰላም ለኪ
ክብርኺ እንክሓስብ ሰላም ለኪ
ዕጹብ’ዩ መስተንክር ሰላም ለኪ
ናይ ጥንስኺ ነገር ሰላም ለኪ
ዓባይ ክነስኺ ሰላም ለኪ
ብዙሕ ትሕትናኺ ሰላም ለኪ
ከለኺ ጓል ሰባት ሰላም ለኪ
ሓፍቶም ንመላእክት ሰላም ለኪ
እግዚአብሔር ኣምላኽ ሰላም ለኪ
ውርደትኪ ረኣየ ሰላም ለኪ
ካብ ሰማይ ወሪዱ ሰላም ለኪ
ምሳኺ ተራእየ ሰላም ለኪ,
494. ሰላም ሰፊኑለይ
ሰላም ሰፊኑለይ ቀሲኑ ልበይ
ኣብ ጎድነይ ምስ ኮንካ ለዋህ ኣምላኸይ /2/
ውዳሴ ምስጋና ኮይኑ ዕላማይ
ውሽጠይ መሊኡ'ሎ ፍቕርኻ ጐይታይ /2/
ይኣክል ምስ በልካ የቋርጽ'ዩ
ቲ'ናይ ጥፍኣት ማዕበል ምንጩ የቋርጽ'ዩ
ጭንቀተይ ርሒቑ ብብዙሕ ምሕረትካ
ኣስተማቒረዮ እቲ ምሉእ ሰላምካ
ነፍሰይ ከጸናንዓ ዋላ ኣይከኣልኩ
ሓይልኻ ዘንጊዐ ኮለል`የ ዝበልኩ
ሕጂስ ፈሊጠዮ ኵሉ'ቲ ሽግረይ
ምሳኻ'ዩ ዘሎ ምስጢር ናይ ሰላመይ
ምሳይ እንተለኻ ይዝሕል'ቲ ንፋስ
ሓፍኮፍ ዝብል ማዕበል የለን ዝንቀሳቐስ
ኣንታ ቅዱስ ጐይታ ናይ ሰላም ሓለቓ
ሓዘነይ ኣብቂዑ ብከሃልነትካ
ንሞት ምስ ሰዓርካ ብዓቢይ ሓይልኻ
ጸልማት ተቐንጢጡ ደሚቑ ብርሃንካ
ወዲቖም ረጊፎም'ቶም ዝጻረሩኻ
ኤልሻዳይ እግዚአብሔር ግሩም'ዩ ስራሕካ,
495. ሰላምኪ ኣውርድለይ
ስምኪ ክጽውዕ ኣንቃዕሪረ
ማርያመይ እናበልኩ ተስፋ ገይረ
ባህጊ ልበይ ፍለጥለይ
ሰላምኪ ኣውርድለይ /2/
ካብ ኃጢኣት ምፍላይ ኣዝዩ ከቢዱኒ
ብጽድቂ ከይግስግስ ሓይለይ ደኺሙኒ
መሳልል ድሕነተይ ብሂጉኪ ልበይ
ምስ ወድኺ ንዒ ኣድሕንኒ ካብ ስቓይ
ብኽፉእ ሓሳባት ልበይ ተወሪቑ
ብምቾት ኣጊጹ ሕሊናይ ሓንቂቑ
ጠበቓ ኩንኒ ኣበሳይ ከጽሪ
ኣምላኻዊ ፍቕሩ ንልበይ ምሃሪ
ቅድመይ ዘማዕድዎ ድቕድቕ ቀላይ ጥፍኣት
ዕላማይ ዘረስዕ ዘፍርህ ድነ ሞት
ብጽድቂ መሪሕኪ ሰውርለይ መዓት
ደጊመ ከይምለስ ኣስንቕኒ'ቲ ናትኪ ትብዓት
ትርጉም ኣልቦ ከይከውን ምንባረይ
ጸሎት ጾመይ ከይሕነቕ ብግብረይ
ኣንፊ ጕዕዞይ መንቅብ ከይርከቦ
ቅዱስ ቃሉ ነእዛነይ ከይፈርዶ
ከይዕበ ልበይ ብጸጋኡ
ንኸይምካሕ ብውህበት መንፈሱ
ካብ ሰብ ዓስቢ ከይፍደዮ ጉያይ
ኦ ድንግለይ ሓደራ በልለይ /2/,
496. ስለኺ ጽዮን
ስለኺ ጽዮን ስቕ ኣይክብልን
ስለ ኢየሩሳሌም ኣይከዐርፍን
ጽድቅኺ ክነግር ክዝምር እየ ጌና
ምድሓንኪ ክደምቕ ከም ሃልሃልታ ፋና
ብጸሎትኪ ዝቖመ ቅዱስ ኪዳን ጎልጎታ
በሪ ሕይወት ኣርሒቡ ኮይንና ጽኑዕ ዋልታ
ምሕረት ክትልምንልና ናባኺ ነንቃዕርር
ዝሰረበ መዓት ብኪዳንኪ ይቖርር
እግዚአብሔር ንዓኺ እንተዘይገድፈልና ትርፊ
ተስፋና ምተቐብረ ኣብዚ ምድሪ ሓላፊ
ፈሪኺ ሕብስቲ ሕይወት ንዓለም ዝቕድስ
ማዕጾ ገነት ኣርሒኽልና ናብ ርስትና ክንምለስ
ጥበብ ምድሓና ብኣኺ ድንቂ'ዩ ልዕሊ ኣእምሮ
ዘይውሰን መለኮት ከመይ ከርስኺ ጾሮ
ብሕሊና'ሞ እስወር ልዕልናኺ ክልክዕ
መመሰሊ እስእነልኪ ተምሳጥ ልበይ ዘውክእ
ብርሃን ሓቂ ክደምቕ ብርሂ ጽዮን በርኺ
ኵሉ ወለዶ ይሰግድ ይምብርከኽ ኣብ ቅድሜኺ
እምነት ምልኣት የብሉን ብዘይብኣኺ ድንግል
በረኸትና ኵሉ ካባኺ እዩ ዝፍልፍል,
497. ብምንታይ ንመስላ
ብምንታይ ንመስላ ንድንግል ማርያም
ምሳሌ የብላን /2/ ንክብራ ዝመስል
ጽላት ሙሴ ኢኺ ናይ ምሕረት ቃልኪዳን
ናይ ኣሮን መሳልል ናይ ኣብርሃም ድንኳን
መውጽኢት ናይ ብርሃን ናይ ኖህ ድንቂ መርከብ
ሓፍቲ መላእክቲ ርግቢት ርህርህቲ /2/
ኣኽሊል ናይ ሰሎሞን ናይ ኣሮን በትሪ
መሰንቆ ናይ እዝራ ናይ ጌዴዎን ጸምሪ
ድንግል እመቤትያ ዕጽውቲ ኣፍደገ
ኮይና ዝተረኽበት ናይ ኣምላኽ መሕደሪት /2/
ኣደ ናይ ቅዱሳን ንግስቲ ኣህዛብ
ዝተሰከመት ሓዊ እሳተ መለኮት
ብርሃን ትኹነልና ጸልማትና ቀንጢጣ
ተድሕነና ሎሚ ካብዚ ዓለም ጣጣ /2/
ካብ መዓር ይጥዕም ናይ ድንግል መኣዛ
ኣምላኽ ሓቚፋ’ላ ብኣእዳዋ ሒዛ
ዓለም ዝደኃነ ብወድኺ እዩ’ሞ
ኣዴና ጽዮን ይብጻሕኪ ምስጋና /2/,
498.ነመስግን ኵልና
ንድንግል ማርያም ነመስግን ኵልና
ቅድስተ ቅዱሳን እናበልና ብሓባር
ኣደ እግዚኣብሔር ዘልዓለም ዝነብር
ክብሪ ምስ ምስጋና ይግባእ ንዓዓ
ሱራፌል ኪሩቤል ዘይጾርዎ ሓዊ
ንስኺ ግን ጼርኪ ኣብ ማህጸንኪ ድንግል
ከመይከ ይከኣል ዘይውሰን ክውሰን
ዕጹብ’ዩ ብሓቂ ብኣና ዘይንገር
ሰላም ለኪ ኢለ ክዛረብ ውዕለትኪ
ኣብ ቅድሚ ኣህዛብ ክምስክር ጸሎትኪ
ግን’ከ ኣይክእሎን ድኹም’ዩ ት’ዓቕመይ
ብምሕረትኪ ድንግል ኣቑምያ ነፍሰይ
ኣነስ ንዘልዓለም ከመስግነኪ’የ
ስምኪ እናጸዋዕኩ ኣብ ሕቑፎኺ ኮይነ
ቲ’ ዝጓዝም ሰይጣን ንኸይውሕጠኒ
ድንግል ለዋህ ኢኺ ኣይትፈለይኒ,
499.ብዘደንቕ ግርማ
ብዘደንቕ ግርማ ብርሃን ተኸዲንኪ
ወርቂ ተሰሊምኪ ጸጋ’ውን ረኺብኪ
ብኽብረት ትቖሚ ኣብ የማን ወድኺ
ድንግል ኣደ ብርሃን ስልጣን ተዋሂብኪ
ኣብ ጎቦ ሞርያ ኣምላኽ ዘዳለዎ
የቕርንቱ ብሓረግ ንኣምሳል ኣሰሮ
ኣማናዊ ገንሸል ጐይታ ዘዕረፈልኪ
ድንግል ኣደ ብርሃን ስልጣን ተዋሂብኪ
ብዘደንቕ ግርማ ፍጹም ተዋህዶ
ኣባኺ ሓዲሩ ካብ ሰማይ ወሪዱ
እቲ ሓዊ መለኮት ናበይ ኣንቢርክዮ
ኣብ የማን’ዶ ጸጋም ኣበይ ኣቢልክዮ
ዘይትፈርስ መቕደስ ናይ በትሪ ሃይማኖት
ንምዃን በቓዕኪ ናይ ልዑል መሕደሪት
ንዓለም ዘብርሀ ጸሓይ ናይ ጽድቅና
ድንግል ሙዳየ ወርቅ ካባኺ ወጺኡልና
ናይ ይስሓቅ ተካኢ ናይ በጊዕ፡ መእሰሪት
ኮይንኪ ዝጸናሕኪ ናይ ልዑል መሕደሪት
ኣብርሃም ረኣየ ብኣምሳል በጊዑ
ከም ዝድኅን ዓለም ጐይታ ተሰዊኡ,
500. ናትና መመክሒት
ናትና መመክሒት ኣምላኽ ዝወለድኪ /2/
ኦ ድንግል ኣዴና ዝተባረኪ’ኺ
ኣማን ብኣማን /2/ ኣደ ናይ ጐይታና
ንኣምን በኣኺ ንምህጸን ብስምኪ ድንግል ኣማልድና
ነቢያት ኩላቶም ድንግል ዝበሉኺ /2/
ደመና ናይ ኤልያስ ማርያም ንስኺ’ኺ
ኣዲኦም ንጻድቃን ሓፍቶም ንመላእክት/2/
ብናትኪ ቃልኪዳን ረኺብና ሕይወት
ሓዊ ከየንደዳ ሙሴ ዝረኣያ /2/
ዝለምለመት ቆጽሊ ድንግል ማርያም እያ
ኣደ ድንግልና ኣምላኽ ዝሃበኪ /2/
ምሕረት ኣውርድልና ንዓና ደቅኺ,
501. ናይ ጽድቂ ኣፍደገ
ናይ ጽድቂ ኣፍደገ ናይ ሙሴ ጽላት
ኣክሊል ናይ ሰማዕታት መዕረጊት ጸሎት
ናይ ጐይታና ኣደ ንጽህት ኣኽሊልና
ሓመልማለ ሲና ማርያም ኣዴና (2)
ማርያም ኣዴና መመክሒትና
ማርያም ኣዴና ምርኩስና ኢኺ
ማርያም ኣዴና ጸዋሪት ሓዊ
ማርያም ኣዴና እሳት ሓቚፍኪ
ማርያም ኣዴና ብርሃን ተኸዲንኪ
ማርያም ኣዴና ወርቂ ለቢስኪ
ማርያም ኣዴና ካብ ኵለን ኣንስቲ
ማርያም ኣዴና ኣብ መሪጹኪ
ማርያም ኣዴና ኣብ ኣጸድኪ ኮይኖም
ማርያም ኣዴና ስምኪ ይጽውዑ
ማርያም ኣዴና ስምኪ ንወለዶ
ማርያም ኣዴና የዘንትዉልኪ
ማርያም ኣዴና ብዘለኪ ጸጋ
ማርያም ኣዴና በማላድነትኪ
ማርያም ኣዴና ምሕረት ለምንልና
ማርያም ኣዴና ካብ ለዋህ ወድኺ
ማርያም ኣዴና ዘይተሓርሰት ግራት
ማርያም ኣዴና ዘርኢ ዘይተዘርአት
ማርያም ኣዴና ዝሓረያ ኣምላኽ
ማርያም ኣዴና ኣዲኡ ክትከውን
ማርያም ኣዴና ድንግል እመቤት’ያ
ማርያም ኣዴና ዘርኢ ዘይተዘርአት
ማርያም ኣዴና ዝሓረያ ኣምላኽ
ማርያም ኣዴና ኣዲኡ ክትከውን
ማርያም ኣዴና ናይ ሓቂ ደመና
ማርያም ኣዴና ማይ ዝተራእያ
ማርያም ኣዴና ፍትውቲ ድንግል
ማርያም ኣዴና ዝተሓትመት ገነት
ማርያም ኣዴና ክብርቲ ዝኾነት
ማርያም ኣዴና ንዑ ንወድስ
ማርያም ኣዴና ደስ ይበልኪ ንበል
ማርያም ኣዴና ኣደ ናይ ብርሃን,
502. ክንዝምር ኢና ንዘልዓለም
ንማርያም /2/
ክንዝምር ኢና ንዘልዓለም /2/
ዕጽውቲ ማዕጾ ንዘልዓለም
ኢሉ ሕዝቅኤል >> >>
ንጽህቲ አያ >> >>
ፍጹም ድንግል >> >>
ኣብነት ጌርና >> >>
ንሕና’ውን ንዑ >> >>
ብፍጹም ፍቕሪ ክንዝምር ኢና /2/
ለዋህ ርግቢት ንዘልዓለም
ሰላም ኣብሳሪት >> >>
ንጸልማት ሕይወተይ >> >>
ብርሃን ወላዒት >> >>
ክምህጸነኪ’የ >> >>
ድንግል ንነፍሰይ >> >>
ሓደራ ድንግል ኢኺ ዋሕሰይ /2/
ንዒ ንዒ ክብል ንዘልዓለም
ንግሆ ምሸት >> >>
ኣይትፈለይኒ >> >>
ድንግል ንጽህቲ >> >>
ዕጹብ (2) ኢሎም >> >>
ኣመስጊኖማ >> >>
ክብራ ክገልጹ ሰኣኑ ቃላት /2/,
503. ንስምኪ ዝጸውዑ
ንስምኪ ዝጸውዑ ብእምነት
ኣምሊጦም’ዮም ሓዊ እሳት
ኣደ ጐይታ ማርያም ቅድስት ንጽህት
ብኪዳንኪ ብዙሓት ድኂኖም
ብምልጃኺ ጽድቂ ረኺቦም’ዮም
ሕያውነት ኣምላኽ ጥዒሞም /2/
ባሕሪ ሓዊ በኣኺ ሰገሩ
ንዲያብሎስ ብዓወት ሰዓሩ
ኣብ ላዕሊ ኣብ ሰማይ ከበሩ /2/
ነፍሶም’ውን ንጽድቂ ወኒና
ሕይወቶም’ውን ብኣኺ ድኂና
ለምኒ እንኮላይ ንዓና /2/
ንሕና’ውን ብኣኺ ንእመን
ክትማልዲ ዘወትር ንልምን
እነሆ ደቅኺ ንምሕጸን /2/
ምእመናን ጽድቂ ዝሕልኑ
ኣደ ኣምላኽ ዘክርና ይብሉ
ናብ ፍቑር ወድኺ ይምህለሉ /2/,
504. ዒላ ናይ ሕይወት
ዒላ ናይ ሕይወት ዓይኒ ማይ ናይ ገነት
ሰማያዊ መና ዝሓዝኪ መኣዲ ናይ ሕይወት
ዘይነጽፍ ዓይኒ ማይ መኣዲ ናይ ሕይወት
ምሕረት ተፍስሲ ኢኺ መኣዲ ናይ ሕይወት
ናይ ጭኮና ሓዊ መኣዲ ናይሕይወት
ተጥፍኢ ለሚንኪ መኣዲ ናይ ሕይወት
እቲ ዝበላዕናዮ መኣዲ ናይ ሕይወት
ጠሚና ከለና መኣዲ ናይ ሕይወት
ካባኺ ዝተረኽበ መኣዲ ናይ ሕይወት
መድኃኒት ኮይኑና መኣዲ ናይ ሕይወት
ጽርይቲ ዓይኒ ማይ መኣዲ ናይ ሕይወት
ሕርኽራኽ ዘይብልኪ መኣዲ ናይ ሕይወት
ምስ ረወየ እዩ መኣዲ ናይ ሕይወት
እቲ ዝለመነኪ መኣዲ ናይ ሕይወት
እቲ ዝሓረየኪ መኣዲ ናይ ሕይወት
ብምኽንያት ትሕትና መኣዲ ናይ ሕይወት
ምስጋና ይብጽሓዮ መኣዲ ናይ ሕይወት
ነቲ ሄር ኣምላኽና መኣዲ ናይ ሕይወት,
505. ኣህዛብን ህዝብን
ኣህዛብን ህዝብን ዝተራኸቡልኪ
መና ካብ ሰማያት ኣምላኽ ዘውረደልኪ
ሰብን መላእክትን ስብሐት ዘብጽሑልኪ
ናይ ቅዱሳን ሕይወት ድንግል ማርያም ኢኺ
ንቆጽሊ በሊዓ ሔዋን ኣምጸአት ሞት
ብፍረ ማሕጸንኪ ተረኺቡ ሕይወት
ሰኣሊ ለነ ቅድስት ምሕረት ለምንልና
ካብ ፍቑር ወድኺ ካብ ልዑል ኣምላኽና
ያዕቆብ ኣብ ሎዛ ብሕልሚ ርእዩኪ
ሰብን መላእክትን ዝተራኸቡልኪ
መቕረቢት ናብ ኣምላኽ ጽዮን ማርያም ኢኺ
ኣማናዊት ጽዮን ኪዳን ምሕረት ኢኺ
ውዳሴ ናይ ኤፍሬም ዜማ ቅዱስ ያሬድ
ምልእተ ጸጋ ልዕሊ ኵሉ ፍጥረት
ብብስራት ገብርኤል ኣምላኽ ዝወለድኪ
ንግስት ማርያም ምስጋና ይብጻሕኪ,
506. ኣክሊለ ጽጌ
ኣክሊለ ጽጌ ማርያም
ኣክሊለ ጽጌ /2/
ስማ ማርያም’ዩ ኣክሊለ ጽጌ
ኣደ ኣምላኽና >> >>
ኣቦኣን ኣዴኣን >> >>
ዝሰመይዋ >> >>
ካብ ምድሪ መዓር >> >>
ካብ ሰማይ ያም >> >>
ኢሎም ሰመይዋ >> >>
ድንግል ማርያም >> >>
ካብ መዓር ይበልጽ ኣክሊለ ጽጌ
መኣዛ ናይ ስምኪ >> >>
መን ኣሎ ድንግል >> >>
ዝመስል ንዓኺ >> >>
ናይ ፍቕሪ መዝገብና >> >>
ንሳያ ኣዴና >> >>
ጐይታ ኣብ ቀራንዮ >> >>
ዝሃበና ንዓና >> >>
ኣክሊለ ሰማእታት ኣክሊለ ጽጌ
ሕይወተ ቅዱሳን >> >>
ጨና ናይ ሊባኖስ >> >>
ኣደ ናይ መድኅና >> >>
ገዛና ንስኺ >> >>
መዕረፊት ኩላትና >> >>
ኖህ ዝደሓነላ >> >>
መርከብ ሰላም ኢኺ >> >>
ኣብ ቤተ መቕደስ ኣክሊለ ጽጌ
ብንጽህና ኔርኪ >> >>
ፋኑኤል መልኣክ >> >>
እናመገበኪ >> >>
ኩሎም መላእክቲ >> >>
እናጸናንዑኺ >> >>
ብብስራት ገብርኤል >> >>
ንጐይታ ጠኒስኪ >> >>,
507. ኪዳነ ምሕረት
ኪዳነ ምሕረት ንኤርትራ
ለምንልና ምሕረት ክትረክብ ቅሳነት
ኣድሕንያ ካብ ዓለም መዓት
ቃልኪዳን ዘለኪ ኪዳነ ምሕረት
ናይ ዘልዓለም >> >>
መመክሒት ኢኺ >> >>
ንፍጥረታት ዓለም >> >>
ቅድስተ ቅዱሳን ኪዳነ ምሕረት
ትንቢት ናይ ነቢያት >> >>
ናይ ሓዋርያት ሞገስ >> >>
ኣደ ናይ ሰማእታት >> >>
ኤፍሬም ብውዳሴ ኪዳነ ምሕረት
ንዘመስገነኪ >> >>
ደመና ናይ ኤልያስ >> >>
ድንግል ንስኺ ኢኺ >> >>
መድኃኒት ምስ መጸ ኪዳነ ምሕረት
ሰይጣን’ውን ሓፈረ >> >>
ናይቲ ዜና ኣብሳሪ >> >>
ገብርኤል ነበረ >> >>
ናይ በሓቂ መልኣኽ ኪዳነ ምሕረት
ምኻኑ ርኢኺ >> >>
ይኹነለይ ኢልኪ >> >>
ቃሉ ተቐቢልኪ >> >>
ብጽንዓት ክሓልፎ ኪዳነ ምሕረት
ቲ’ናይ ለይቲ ግርማ >> >>
ምእንታን ክንኣቱ >> >>
ኣብ ጻድቃን ከተማ >> >>
ክንለብስ ፍቕርኺ ኪዳነ ምሕረት
ከም ሓዋርያት >> >>
ከማኺ ትሕትና >> >>
ጽንዓት ከም ሰማእታት >> >>,
508. ክብረ ቅዱሳን
ክብረ ቅዱሳን ይእቲ /2/ ክብረ ቅዱሳን
ሙዳየ መና ጎሞር ሙዳየ መና /2/
ክብረ ቅዱሳን ስለዝኾንኪ
ቅኔ ምስጋና ይግበኣኪ
ዝወለድክዮ ናይ ሕይወት መና
ዝናም ዘለኪ ፈጣን ደመና
ትሕትና ፍቕሪ ክዳን መልክዕኪ
ጥንሲ የዝልል ሰላምታ ናትኪ
እሳት ወሊድኪ እሳት ሓቚፍኪ
ኣይወግሕን’ዩ ከይዘመርናልኪ
ናይ ጸሓይ ምብራቕ ስለዝኾንኪ
ርኢና ብርሃን ማርያም ብኣኺ
ኣይጽልምትን’ዩ ከቶ ሕይወትና
ወድኺ ከሎ ብርሃን ጸሓይና
ሰኣሊ ለነ ሰላም ለኪ
ተማሕጸነ በኪዳንኪ
ንዒ ርግብየ ምስለ ወልድኪ
ሰማይ ወምድር ይዌድሱኪ,
509. ክውድስ ከም ገብርኤል
ክውድስ ከም ገብርኤል
ንጽሕት ቅድስት ኢለ
ከም ዳዊት ክዝምር
በገናይ ኣልዒለ /2/
ሰላም ለኪ ኢለ ክጅምር ጸሎተይ
ብመዝሙር ከልዕላ ነታ ወላዲተይ
ናይ ኃጥኣን ተስፋ ዋሕስ ናይዛ ነፍሰይ
ናይ ድኅነት መሰረት ማርያም በሉለይ/2/
ንድኅነት ደቂ ሰብ ዕረፍቲ ዘይብልኪ
ቤዛዊተ ኵሉ ሰላምታ ይብጻሕኪ
ምእመናን ንተንስእ ሎሚ ነመስግና
ብኣና ክትሕጎስ ማርያም ኣዴና /2/
ኣምላኽ ዝሃበና በታ ዓባይ ዕለት
ውህብቶ ናይ መስቀል እያ ኪዳነ ምሕረት
በደለይ በዚሑ ካብ ዕለት ናብ ዕለት
ኣነስ ብዘይብኣ የብለይን ድኅነት /2/,
510. ይፍልፍል ምስጋና
ወትሩ ንግሆ ምሸት ይፍልፍል ምስጋና
ማሕተም ናይ ፍቕርኺ ሎሚ’ውን ኣሎ ምሳና
ዙርያ ቅድስናኺ ብኽብሪ ክስለም
ንግስቲ ቅድስና ካብ ፍጥረታት ዓለም
ድንግል ደናግል ብሕሊና ስጋ
እንቋዕ ኣዴና ኮንኪ ጸጋ’ዩ ጸጋ
መሰል ናይ ውልድነተይ ወድኺ ኣኽቢሩ
ካብ መዝገብ ኣረማውያን ንስመይ ቀይሩ
ካባኺ ዝበረቐ ናይ ናጽነት ጸሓይ
ንጸልማተይ ቀዲዱ ልበይ ኣብርሃለይ
ሓድሽ ምዕራፍ ከፊቱ ናይ ልደትኪ ዘመን
ወሪዱ ዓቢይ ዕርቂ ናይ ህዝብን ኣህዛብን
ነበረ ኮይኑ ታሪኽ ናይ ጥፍኣት ዓመታት
ከፊትኪ ጸጋ ሰማይ ናይ ምድሓን ምኽንያት
መሰል ናይ ውልድነተይ ወድኺ ኣኽቢሩ
ካብ መዝገብ ኣረማውያን ንስመይ ቀይሩ
ካባኺ ዝበረቐ ናይ ናጽነት ጸሓይ
ንጸልማተይ ቀዲዱ ልበይ ኣብርሃለይ,
511. ጣዕማን ፍቕራን
ጣዕማን ፍቕራን ሓዲሩኒ ከመስግና ደሪኹኒ
ውሽጠይ እናገንፈለ ምስጋና ፈልፈለ ብምስጋና
ነታ ኣደ ፍቕሪ ጸዋር ኣምላኽ ከርሳ
ንድንግል ማርያም እግዚአብሔር ዘንገሳ
ሓርዩኪ ልዑል ክትኮንዮ ኣደ
ብርሃነይ ደሚቑ መድኅን ምስ ተወልደ
ይሰራሰር ልበይ ሓጎሱ ሰወደ
ብጽዕቲ ካብ ዝብሉ ኮይነ’ለኹ ሓደ
መንፈስ ቅዱስ ወሪድዋ ወዲሳትኪ ኤልሳቤት
ጸጋ መንፈስቅዱስ ዝመልኦ የዕብየኪ ኵሉ ፍጥረት
ትሕትና ንጽሕና ኣባኺ ዓዚዙ
ዓይኒ ማይ ከርስኺ ማይ ሕይወት ኣውሒዙ
ረሖቦት ናይ ኣዳም ንስኺ ሞገሱ
ረውየ ብወድኺ ነፍሰይ ተሓዲሱ
መንፈስ ቅዱስ ወሪድዋ ወዲሳትኪ ኤልሳቤት
ጸጋ መንፈስቅዱስ ዝመልኦ የዕብየኪ ኵሉ ፍጥረት
እንጌራ ናይ ሕይወት ጽጋብ ንስጋን ነፍስን
ወሊድክልና ወዲ ፈዋሲን መድኅንን
ጣዕሚ ምድርን ሰማይን ትርጉም ስምኪ ማርያም
እናሻዕ ክሰምዖ ይህበኒ ሰላም
መንፈስ ቅዱስ ወሪድዋ ወዲሳትኪ ኤልሳቤት
ጸጋ መንፈስቅዱስ ዝመልኦ የዕብየኪ ኵሉ ፍጥረት
ርኅርኅተ ሕሊና ፍቕሪ ዝድባባ
ዘይትቕየር ጸሓይ ዘይትጽምሉ ዕምባባ
ርግቢት ናይ ሰላም ማርያም ሩፍታ ህዝባ
ምሕረት ክወርደንስ ለምንለይ እባ
መንፈስ ቅዱስ ወሪድዋ ወዲሳትኪ ኤልሳቤት
ጸጋ መንፈስቅዱስ ዝመልኦ የዕብየኪ ኵሉ ፍጥረት,
512. ጓል ሃና ኢኺ
ጓል ሃና ኢኺ ናይ ኢያቄም በረኸት /2/
ድንግል /2/ ወላዲተ ቃል
ጓል ሃና ኢኺ ንጸሓይ ኣዲኡ
ኣፍ ደገ ምብራቕ
ቅድስተ ቅዱሳን
ኣማላዲት ፍጥረት
ንኣዲኣ ሓንቲ እያ
ንዝወለደታ
ህያብ ናይ እግዚአብሔር
ዝመስላ እኳ የብላን
ናይ ጾም ጸሎት ፍረ
ሃብቲ ቅድስና
ካብ ኣምላኽ እተዋህበት
ክትከውን ደመና
ኣምላኽ ዝወለደት
ድንግል ማርያም እያ
ናይ ኢያቄም በረኸት
ፍረ ጸሎት ሓና
ኣብ ደብረ ሊባኖስ
ሎሚ ሓጎስ ኮይኑ
መላእክቲ ዘመሩ
ዕርቂ’ውን ተወጢኑ
ንሕና’ውን ንተሓጎስ
ምድሓና ቀሪቡ
ካብ ኢያቄምን ሓናን
ዘርኢ ተረኺቡ
ብስራት ሰላም ኢኺ
ናይ ፍጥረታት ተስፋ
ብቅድስናኺ
ጠፊኡ ሓዘንና
ንስኺ ምኽንያት ኮይንኪ
ኵሉ ዓለም ጸኒሑ
እግዚአብሔር ተዓሪቑና
ካባኺ ሰብ ኮይኑ,
513. እመ አምላክ
እመ አምላክ መርዓት ኢኺ /2/
መሕደሪት ንቃል ንምዃን በቓዕኪ ሃሌ ሃሌሉያ
ብጽድቂ ዓቢኺ ኣብ ቤተ መቕደስ
ንሕርየት በቒዕኪ ብኣምላኽና ቅዱስ
ሰማያዊ መና ዕጹብ ድንቂ ዜና
መጸልኪ ካብ ሰማይ ብማእከል ደመና
ብሳድሳይ ወርሒ መልኣክ ገብርኤል
ቤተ መቕደስ መጸ ከብስረኪ ድንግል
ብፍሉይ ሰላምታ ሰላም ለኪ ኢሉኪ
ኣደ ናይ ክርስቶስ ድንግል ደስ ይበልኪ
መላእክት ኣብ ሰማይ የመስግኑኺ’ዮም
ክብሪ ንዓኺ ይኹን እናበሉ ሰላም
ኣብ ማኅጸንኪ ሓደረ ናይ ሰራዊት ጐይታ
መረጸኪ አምላኽ ጌሩ ቅዱስ ቦታ
ምዃንኪ ፈሊጡ ኣደ ንፈጣሪ
ሰላም ለኪ በለ ገብርኤል ብኽብሪ
እግዚአብሔር ንዓኺ ፍጹም ብምኽባሩ
ገብርኤል ልኢኹ ሓጎስ ኣበሲሩ
ክንደይ የደንቕ’ዩ ት’ናትኪ ብስራት
ጐይታ ክትወልዲ’ኺ ዝብል ፍሉይ ቃላት
ይኹነለይ ኢልኪ ቃሉ ተቐበልኪ
ድንግል ረዳኢተይ ፍልይቲ እንዲኺ
ንጽህቲ መርዓት ናይ ጐይታና ማኅደር
ጸጋ በረኸትኪ ኣብ መንጎና ይንበር
ማንም ኣይተዋህቦን ካብ ፍጡራን ከምኣ
ትብጽሓና ንዓና ብቅዱስ ጸጋኣ,
514. ጽላት ዘሙሴ
ጽላት ዘሙሴ ዕጸ ጳጦስ ዘሲና /2/
ጸናጽል/5/ ዘኣሮን ካህን
ደስታ ንልቢ ፍሥሐ ሓጎስ ማርያም ንጽህት
መቐረት ሕይወት ጥዑም መኣዛ ምእዝቲ እፍረት
ማርያመየ /3/
መሳልል ያዕቆብ ገነት ተሳግር ቅድስቲ ኣዴና
ጥዕምቲ ዜማ ጸናጽል ኣሮን ተኽሊ ናይ ሲና
ድንግለየ/3/
ድምጺ ጸሎተይ ሓሳባት ልበይ ብርሃን ሕይወተይ
ርውየት ንጽምአይ ጽጋብ ጥሜተይ መድኃኒት ነፍሰይ
ጽዮነየ/3/
የለን ከማኺ ልበይ ዘፍቅሮ ፍጹም ዝረትዖ
ንዒ ማርያመይ ካብ ሰማይ ሰማይ ምስ ኣልፋ ወኦ
ጽላለየ /3/,
515. ዕልል ዕልልንበል
ዕልል ዕልል ንበል ኩላትና ብሕብረት
ድንግል ብድንግላ ጸኒሳ ወለደት
ስሙ’ውን ኣማኑኤል በለት
ዘደንቕ ጥበብ’ዩ ፍጹም ዘይምርመር
ብሕሊና ናይ ሰብ ክብጻሕ ዘይክእል
ሃሪ ወርቂ እንክትፈትል ብስራት ሰምዐት
ጥበብ ናይ እግዚአብሔር ይኹነለይ በለት
ትሕትናኣ ርእዩ ናታ ቅድስና
ሕፍቲ ዘይርከባ ኣደ ናይ ኣምላኽና
እግዚአብሔር መረጻ ኣብኣ’ውን ሓደረ
ብፍጹም ድንግልና ካብኣ ተወለደ
መንፈስቅዱስ መልአ ቤት ናይ ዘካርያስ
ሰላምታ ኣቕረበት ኤልሳቤጥ ብሓጎስ
ህፃን ተሰራሰረ ኣብ ከርሳ ብደስታ
ብጽእቲ’ላ መስከረት ንወላዲት ጐይታ
ምስጢራዊት ኣደ ዕጽውቲ ከተማ
ማንም ዘይከፍታ ኣደ ናይ ኣምላኽና
ንጠምት ናብ ምብራቕ መውጽኢት ናይ ጸሓይ
ንለምን ኩልና ናብ ኣደ ኣዶናይ,
516. ተዋህዶ መመክሒትና
ተዋህዶ መመክሒትና
ናይ ዘልዓለም ቤትና /2/
ብኣኺ ይቕደስ ሞትና ምስ ሕይወትና /2/
ሕይወትኪ ጥዑም’ዩ ብዙሕ’ዩ ታሪኽኪ
ሓዋርያት ብደሞም ዝተጋደሉልኪ
እምካሕ ብኣኺ ሃብቲ እንተዘይብለይ
ክርስቶስ ኣምላኽኪ እዩ መድኃኒየይ /2/
ነቢይ ብትንቢቱ ቅድም ዝጸሓፎ
ኣብ መርከብ ደው ኢሉ ባሕሪ ተመልኪቱ
እታ ጥንታዊት ሓቀኛ ጎደና
ሰማያዊት ፍኖት ሓንቲ ከም ምዃና /2/
ስምኪ ክምስክር እናዘርኩ ዓለም
ሓቂ ንኽዛረብ ብዘይ ቀልዓለም
ማዕጾኺ ሰፊሕ መገዱ`ዩ ሰላም
ኣማናዊት መርከብ እተድኅኒ ፍጹም /2/
ቅዱስ ኣትናቴዎስ ዝተሰደደልኪ
ኣብ ደገ ጎደና ዝተሰየፈልኪ
ከሳቴብርሃን ዘጽደቐኪ ሕጊ
ኣፍደገ ገሃነም ዘየናውጸኪ/2/,
517. ነህምያ
ነህምያ እየ ንበል ሎሚ ኣብዚ ዘመን
ንሕነጻ ነዛ ቤት ከም ሳሌም ክትከውን /2/
ንግደፎ ምዕዛብ ኣእዳውና ኣጣሚርና
ደሓር ከይንጠዓስ ርስትና ስኢንና
ሳንባላጥ ምስ ጌሸም መላገጽቲ ኣብ ወንበር
እንታይ ጽቡቕ ረኺቦም ስሞም ተሓከ 'ምበር
እግዚአብሔር ደልዩ'ሎ ከም'ቲ ናይ ኢሳይያስ
ዝለኣኾ ሎሚ ኣብዛ ቤት ምዅስኳስ
ኣነ ኣለኹ ንበል ንሰራዕ ኣብ ቅድሚት
ለምጽና ክነጽህ ብናይ ሰማይ እሳት
ፈረስና ለጕምና ድርዕና ለቢስና
ብሽዓ ንበገስ ኣፍራዛ ዓትዒትና
ኣንጊህና ንተንስእ ሎሚ ኣይንደቅስ
'ት ሕዙን ልብና ብሓጎስ ክድበስ
ኵልና ወረስቲ አእጃምና ነልዕል
ኣብ ምምራቕ'ዛ ቤት ብሓደ ክንውዕል
እቲ ቅዱስ ኣምላኽ ብፍቕሩ ዝፍለጥ
ሎሚ ምሳና'ሎ ዕዮና ከስልጥ,
518. እንቋዕ ብደሓን መጻእኩም
እንቋዕ ብደሓን መጻእኩም /2/
ናባይ ናብ ቅድስት ኣዴኹም
ኢደይ ዘርጊሔ ክጽበየኩም /2/
ሽዱሽተ መዓልቲ እናሰራሕና
ሰንበት ነቕርብ ምስጋናና /2/
ንወለድኹም ከተኽብሩ
ቅዱስ ኣምላኽና ተዛሪቡ /2/
ኣሰር ኣቦታት ንኽትስዕቡ
ኣብ ሰንበተይ ተኣከቡ /2/
ከምዚ ኢለ ወትሩ ዝምዕደኩም
ቤተክርስቲያን’የ ወላዲትኩም /2/,
519. ልቦና ዝምስጥ
ልቦና ዝምስጥ ዝማሬ ማህሌታ
ኣዕጽምቲ ዘለምልም ቅዳሴኣ ስብሃታ
ናይ ጸሎት በዓቲያ ናይ ኣበው ቅዱሳን
መመክሒትና’ያ ቤተ ክርስቲያን /2/
ናይ መላእክት ዜማ ዝማሬ ማህሌት
ኣዕጽምቲ የለምልም ቅዳሴ ኣቦታት /2/
ብዝማሬ ያሬድ ከምቶም ኣቦታትና
ንዘምር ምእመናን ብሓባር ኩላትና /2/
ኢየሉጣ ቂርቆስ ናይ እምነት ሓርበኛታት
ሂቦምና ሃይማኖት ንዓና ህጻናት /2/
ናይ ሰማእታት ኣኽሊል ተጋድሎ ጻድቃን
 ዋሕስ ናትና ኢኺ ቤተክርስቲያን /2/,
520. ተምሳል ገነት ኢኺ
ተምሳል ገነት ኢኺ ገዳም ደብረ ሲና
ናይ ሃይማኖት ጽድቂ ቦታ ቕድስና
ኣርያማዊት ኢኺ ዝዘንመልኪ መና
ደብረ ሲና ምንጪ ክርስትና/2/
ደው ዝበለት ተምሳል ገነት ኢኺ
ኣብ እዋን መቕደስ ገዳም ደብረ ሲና
ኣምላኽ ዝሃነጻ ተምሳል ገነት ኢኺ
ማዕጾኣ መስኮታ ገዳም ደብረ ሲና
ኣብ ጊዜ ስደቶም ድንግል ምስ ወዳ
መጺእኩም ርኣዩ ዘጽለሉላ ስፍራ
ብድሕሪኡ ውን ተምሳል ገነት ኢኺ
ዘይተፈልያ ጸጋ ገዳም ደብረ ሲና
ምስ ቅዱሳን’ውን ተምሳል ገነት ኢኺ
ዝተገልጸላ ጐይታ ገዳም ደብረ ሲና
ሰማዕት እስጢፋኖስ ዝቐደሰላ
ተስዓቱ ቅዱሳን ድንግል ዝበሉላ
ብቓል ኣይንገርን ተምሳል ገነት ኢኺ
ንዅሉ ምስጢሩ ገዳም ደብረ ሲና
ኣይውዳእን’ዩ ተምሳል ገነት ኢኺ
ዘርዚርካ ታሪኻ ገዳም ደብረ ሲና
ርኢኹም እመኑ ደይቡ ደብረ ሲና
በረኸት ክትረኽቡ ሰሚዕኩም ዜናኣ
ኣነስ ክኸይድየ ተምሳል ገነት ኢኺ
ናብዛ ቅድስት እምባ ገዳም ደብረ ሲና
ክዝምር ንድንግል ተምሳል ገነት ኢኺ
ክረክብ በረኸት ገዳም ደብረ ሲና
በዓልቲ ወለንሳ ሓዳጊት ኣበሳ
ድንግል ማርያም’ያ ናይ ኩልና ተስፋ/2/,
521. ሚካኤል ሊቀ መላእክት
ሚካኤል ሊቀ መላእክት /2/
ኣድሕነና ኣድሕነና ካብ ናይ ሲኦል እሳት
እስኪ ነመስግኖ ናይ ጐይታ ኣገልጋላይ
ክብሪ ዝተዋህቦ ካብ ሄር እግዚአብሔር
ክብርኻ ብዙሕ’ዩ ግሩም ተኣምራትካ
ረዳኢ ምንዱባን መድኃኒት ንስኻ ሚካኤል
ሎሚ’ውን ንስኻ ከም ኩሎም ቅዱሳን
ንዓና ሓልወና ካብ ጸላኢ ሰይጣን
ንዝተማሕጸኑ በማላድነትካ
ፍጡነ ረድኤት ሚካኤል ኢኻ ሚካኤል
ስምካ ዝጽውዑ ዘኪሮም ዝኽርኻ
ረዳኢኦም ኢኻ ነቶም ዘኽብሩኻ
ጸበልካ ፈውሲ’ዩ ንዝቐረቡኻ
ሊቀ መላእክት ኣድሕነና ኢኻ ሚካኤል,
522. ሚካኤል’ዩ
ሚካኤል’ዩ ዋልታ ናይ ሕይወተይ ደጋፍየይ
ካብ መከራ ቀልጢፉ ዘውጽኣ ንሕይወተይ
ቅድስቲ ኣፎምያ ስምካ ዝጸውዐት
ተገለጽካላ ምሕረት ረኸበት
ንዓይ ክትረድእ ዝተሸየምካ
ናይ ምሕረት መልኣኽ ሚካኤል ኢኻ
ካብ መከራ ውሕጅ ንኸድኅነኒ
ሚካኤል መጺኡ ክንፉ ኣርኣየኒ
ዝምክሓሉ ዝኣምኖ ኣነ
ሚካኤል’ዩ ምሳይ ዝቖመ
ብሕማም ደዌ ዝተጨነቕኩ
ሰላም ዘይብለይ ከርተት ዝበልኩ
ብሚካኤል’የ ዝተፈወስኩ
ኣመስግኑለይ ዕልል እናበልኩም,
523. ኦ ሚካኤል
ኦ ሚካኤል /2/ ሊቀ መላእክት
ኣብ ኃጢአት ኣቲና ከይንመውት
ተራድኣና ኣጽንዓና ብእምነት
ነጸብራቓዊ ሚካኤል
ዓይኑ ዘብርህ >>
ሃመልማላዊ >>
ልብሱ ዘብረቕርቕ >>
ሃበና ድኅነት ምሕረት
ቅዱስ ሚካኤል ሊቀ መላእክት/2/
ቅዱስ ሚካኤል
ተራድኣና ኢኻ >>
ንዝቐረበካ >>
ተድሕኖ ኢኻ >>
ከም ዘድሓንካዮም ካብ ኢድ ፈርኦን
ንዓና ኣድኅነና ከይንኹነን/2/
ንሕና ደቅኻ ሚካኤል
ስምካ ንኣምን >>
ንቃል ኪዳንካ >>
ተስፋ ንገብር >>
ፍጡን ረዳኢ ሓያል መልኣኽ
ተራድኣና ከይንጸንት/2/,
524. ድኅነት እትልምን
ድኅነት እትልምን ንደቅኻ ኵሉ (2)
ናዛዜ ሕዙናን ኣሜን /2/
ገብርኤል ለልዑል መልኣከ ኃይሉ
 ብሰላምታ ገብርኤል ብብስራት ገብርኤል
 ሰላምታ ይብጻሕኪ ኪዳነ ምሕረት
ንኣምን ብኣኻ ኣማላዲ ኢኻ
ንሰለስቱ ደቂቅ ካብ ሓዊ ዘውጻእካ
ንሰለስቱ ደቂቅ ዘውጻእካ ካብ እቶን
ሃልሃልታ ናይ ሓዊ ዝሑል ማይ ጌርካሎም,
525. ዑራኤል ሊቀ መላእክት
ዑራኤል ሊቀ መላእክት /2/
ክብርኻ ብዙሕ’ዩ እስከ ክዛረብ
ዑራኤል ንእዝራ ሱቱኤል
>> >> ጽዋእ ዘስተኻ
>> >> ስዩመ እግዚአብሔር
>> >> ንስኻ እኳ ኢኻ
ዑራኤል ንቅድስት ድንግል
>> >> ምስቲ ፍቁር ወዳ
>> >> በረኻ በረኻ
>> >> መሪሕካ ንስኻ
ዑራኤል ካብ ኣእላፍ መላእክት
>> >> ትበልጽ ንስኻ
>> >> ብክብርኻ ፍሉይ
>> >> ናይ ነገድ ኣዛዛይ
ዑራኤል መብረቕ ነጎድጓድ
>> >> ንኽግዝኡልካ
>> >> ካብ ኵሎም መላእክት
>> >> ንዓኻ ሃበካ
ዑራኤል እሙን ኣገልጋላይ
>> >> ወተሃደር ናይ ሰማይ
>> >> ትለኣኽ ንሳህል
>> >> ካብ ኣምላኽና ልዑል,
526. ዑራኤል’ዩ ዋልታ
ዑራኤል’ዩ ዋልታ ናይ ሕይወተይ ደጋፊየይ
ካብ መከራ ቀልጢፉ ዘውጽኣ ንሕይወተይ
ንእዝራ ስቱኤል ዝተገለጽካ
ብጽዋዕ እሳት ጥበብ ዝሃብካ
ንዓይ ክትረድእ ዝተሸየምካ
ናይ ብርሃን መልኣኽ ዑራኤል ኢኻ
ካብ ሕማም ደዌ ንኸድኅነኒ
ዑራኤል መጺኡ ክንፉ ኣርእዩኒ
ዝምክሓሉ ዘኽብሮ ኣነ
ዑራኤል`ዩ ምሳይ ዝቖመ
ብሕማም ደዌ ዝተታሓዝኩ
ሰላም ዘይብለይ ከርተት ዝበልኩ
ብዑራኤል እየ ዝተፈወስኩ
ኣመስግኑለይ ዕልል እናበልኩም,
527. እስመ ኣፉየ
እስመ ኣፉየ በፍቅር ስመከ ጸውዐ /2/
ዑራኤል /2/ በዓምደ ደመና ኃቤየ ነዐ /2/
ዑራኤል ኃያል ዓውድየ ተዓየን
ከመኢይትዓቀፍ እግርየ በእብን
ወያበርህ ሊተ ዘዚኣከ ብርሃን
ወትንብልናከ ፀወነ ትከውን
ትትፌኖ ለሳህል እምኃበ ልዑል
ወበእንተ ፍጥረት ኣንተ ትስእል
ወትንብልናከ እንተ ባቲ ኃይል
ዛተ ማሕበረከ በረድኤት ትኬልል
ዑራኤል ኃያል ዓውድየ ተዓየን
ከመኢይትዓቀፍ እግርየ በእብን
ወያበርህ ሊተ ዘዚኣከ ብርሃን
ወትንብልናከ ፀወነ ትከውን
ትትፌኖ ለሳህል እምኃበ ልዑል
ወበእንተ ፍጥረት ኣንተ ትስእል
ወትንብልናከ እንተ ባቲ ኃይል
ዛተ ማሕበረከ በረድኤት ትኬልል,
528. ተክለሃይማኖት ኣቦየ
ተክለሃይማኖት ኣቦየ ስምካ ክጽውዕ'የ /2/
ከመስግን ክዝምር ቅዱስ ቅዱስ ክብለካ'የ /2/
ተክለሃይማኖት ስምካ ፈሊጠ ከመስግነካ
 >> ስምካ ክውድስ ክነብር ቤትካ
 >> ብናትካ ሓይሊ ብናትካ ጸሎት
 >> ክብርትዕ'የ ፍጹም ክዕወት
ተክለሃይማኖት ሸውዓተ ዓመት ንሱ ክጽሊ
 >> ናብ ኣምላኽ ቀሪቡ ናብቲ ከሃሊ
 >> እግሩ ተበልዐት ብፍልሖ ምድሪ
 >> አምላኽ'ውን ሃቦ ክንፊ መብረሪ
ተክለሃይማኖት ኪዳን ተዋህቦ ተክለሃይማኖት
 >> ፍጹም ክድሕኑ ብናቱ ጸሎት
 >> ጸበሉ ኣሚኑ ንዝልከዮ
 >> ይፍውስ ንሱ ብናቱ ዕዮ
ተክለሃይማኖት ተክልየ ንበል ብትምክሕቲ
 >> ክንረክብ ሰላም ከምኡ ዕረፍቲ
 >> ኣምላኽ ተኽልየ ምሕረቱ ብዙሕ'ዩ
 >> ዝሕልወና ቅዱስ ጓሳና እዩ,
529. ፈዋሴ ዱያን
ኣንተ ፈዋሴ ዱያን
ይደልወከ (4) ስብሐት ዘምስለጋዳ
አቡነ እንድርያስ አቡነ እንድርያስ
ፈዋሴ ዱያን (2)
ከዘንቱ ገድልኻ አቡነ እንድርያስ
የለን ዝመስለካ ፈዋሴ ዱያን
በቲ ገድልኻ (4) ሓሊፍካ ፍጹም ጅግንነት
ዳግማይ ሙሴ አቡነ እንድርያስ
ስርናይ ኣርያም ፈዋሴ ዱያን
መና ዝመገብካ አቡነ እንድርያስ
ንኹሎም ደቅኻ ፈዋሴ ዱያን
መግበና ኢኻ (4) ንዓና ሕብስተ ሕይወት
ጎቦ ዓርበ ረቡዕ አቡነ እንድርያስ
ኣዚዝካ ብእምነት ፈዋሴ ዱያን
እምነትካ ሃበና አቡነ እንድርያስ
ምእንቲ ክንጸንዕ ፈዋሴ ዱያን
ንኽንስዕሮ (4) ፈተና እንተ በዝሐ
ካብ ደዌ ሕማም አቡነ እንድርያስ
ይፍውስ ጸበልካ ፈዋሴ ዱያን
ናይ ዮርዳኖስ ማይ’ውን አቡነ እንድርያስ
ኣሎ ኣብ ደብርኻ ፈዋሴ ዱያን
ኣንጽሃና ኢኻ (4) ካብ ኵሉ በደል ኃጢኣትና,
530. ያሬድ ካህን ዘመረ
ያሬድ ካህን ዘመረ /2/
ዘመረ ያሬድ ዘመረ
ንኣምላኽ ኣመስገነ /2/
ኣርያም ብማለት ያሬድ ዘመረ
ማህሌት ጀመረ >> >>
ዜማ ምስ ምልክት ፍጹም እናስመረ
ኣቕረበ ምስጋና ያሬድ ዘመረ
ብንዋየ ዜማ >> >>
ጸናጽል ኣልዓለ ከበሮ መቆምያ
ብግእዝ ብእዝል ያሬድ ዘመረ
ብኣራራይ ዜማ >> >>
ካብ ብሉይ ካብ ሓዲስ ምስጢር ኣሳነየ
ብምልክት ዜማ ያሬድ ዘመረ
ናይ ኣምላኽ መከራ >> >>
ናይ መስቀል ነገር ናይ ምድሓኑ ስራሕ
ደሙ እናፈሰሰ ያሬድ ዘመረ
ብኹናት ተወጊኡ >> >>
ሊቀ ማህሌታት ብመንፈስ ተቓንዩ
ብጥዑም ልሳኑ ያሬድ ዘመረ
ብዝተዋህቦ ጸጋ >> >>
ንንጉሥ ክርስቶስ ኣልፋ ወኦሜጋ
ድጓ ጾመድጓ ያሬድ ዘመረ
ምዕራፍ መዋሥዕት >> >>
ምስጢር ተገልጸሉ ዜማ መላእክት
ናይ ዜማ መሰረት ያሬድ ዘመረ
ዓይኒ ማይ ዘመረ >> >>
ወዲ ተዋሐዶ ናይ ሃይማኖት ፍረ;
531.
በስመ ኣብ ወወልድ ወመንፈስቅዱስ
ኃይለ መስቀሉ እትመረጐዝ,
532.
ነአምን በአብ ወነአምን በወልድ /2/
ወነአምን ወነአምን /2/ ነአምን በመንፈስቅዱስ,
533.
ነአምን በአብ ወነአምን
በወልድ ወበመንፈስ ቅዱስ /2/
እህ እማርያም ዘተወልደ
አፍቂሮ ኪያነ እሀ መጽአ ወልድ /2,
534.
ነዚ ጉባኤና ባርኮ ጐይታና /2/
ሰላም ሂብካ ፍቕሪ ሂብካ ሎሚ ንኹላትና /2/
ሰላም ናይ ኣብ ናይ ወልድ ናይ መንፈስ ቅዱስ /2/
ይሕደረና ብመስቀሉ ናይ ክርስቶስ ፍቕሪ
ይሕደረና ብመስቀሉ ናይ ማርያም ፍቕሪ
ናባኻ ክንጽሊ ብሓባር ኩላትና /2/
ኦ ጐይታና ስደደልና 'ቲ መንፈስ ቅዱስካ /2/,
535.
እስመ ለነ ለኃጥኣን ለእመ መሓርከነ
ውእተ ኣሚረ ትሰመይ መሐሬ /2/
ወለጻድቃንሰ እምግባሮሙ ትምሕሮሙ
ወትዔስዮሙ በከመ ጽድቆሙ /2/,
536.
ንኽንሳሕ መንፈስቅዱስ ኣይትፈለየና /2/
ኣይትፈለየና /2/ ሓይልኻ ሃበና /2/,
537.
መጽአ ቃል እምደመና ዘይብል /2/
ዝንቱ ውእቱ ወልድየ ዘኣፈቅር /2/ እህ,
538.
በእደ ዮሃንስ ተጠምቀ ኢየሱስ ናዝራዊ /2/
ሰማያዊ /5/ ኢየሱስ ናዝራዊ /2/,
539.
ያከብርዋ ለሰንበት መላእክት በሰማያት
ጻድቃን በውስተ ገነት /2/
እምኵሉ ፍጥረት ዓሳት ወኣናምርት
እለውስተ ደይን ያዕርፉ ባቲ
እስመ ባቲ ኣዕረፈ እምኵሉ ግብሩ /2/,
540.
ሰንበተክርስቲያን ተስፋ ቅዱሳን /2/
መድኃኒተ ኮነት ለኵሉ ዓለም /2/,
541.
ጸጋ ነሳእነ ወሕይወተ ረከብነ በኃይለ መስቀሉ
ለኢየሱስ ክርስቶስ በኃይለ መስቀሉ /2/
ኪያከ እግዚኦ ነኣኩት ወንሴብሓከ እግዚአብሔር /2/,
542.
አሃዱ ውእቱ ጎሐ ጽባሕ /2/
ዘበጸዳሉ ሰሰለ ጽልመት /2/,
543.
ኣማን በኣማን /2/
መንክር ስብሐተ ዕርገቱ /2/,
544.
መንፈስ ቅዱስ ወረደ ላዕለ ሐዋርያት /2/
ተመሲሎ /5/ በነደ እሳት /2/,
545.
ኃይልየ ሥላሴ ወጸወንየ ሥላሴ /2/
በስመ ሥላሴ /2/ እቀጠቅጥ ከይሴ /2/,
546.
አቀድም አእኵተቶ ለእግዚአብሔር /2/
በእንተ እግዚእነ ኢየሱስ ክርስቶስ /2/
ካብ ኵሉ ኣቐዲምና ንኣምላኽ ነመስግን /2/
ኣሜን ንዘልዓለም እግዚአብሔር ይመስገን /2/,
547.
እግዚአብሔር ይመስገን እግዚአብሔር ይመስገን /2/
ኣብዚ ዘብጸሓና /2/ ይመስገን ጐይታና /2/,
548.
ስብሐት ለእግዚአብሔር በሰማያት /2/
ወሰላም በምድር ለዘሰምሮ ለሰብእ /2/,
549.
በልዎ ለእግዚአብሔር በልዎ /2/
ግሩም ግብርከ /2/ በልዎ ለእግዚአብሔር,
550.
ዮም ሰማያዊ በጎል ሰከበ
ለዘተወልደ እምቅድስት ድንግል
ርእይዎ ኖሎት /2/ አእኰትዎ መላእክት /2/,
551.
ታቦት በውስቴታ ኦሪት በውስቴታ
ውቱረ ይኬልልዋ በወርቅ /2/ ይኬልልዋ,
552.
ናይ ዘልዓለም ኣምላኽ ናይ ፍቕሪ ናይ ሰላም /2/
ኣዶናይ ኣምላኽና ክበር ንዘልዓለም /2/,
553.
ደብረ ኤፍራታ ማሕበርና
እግዚአብሔር ባርኸልና /2/
እምነት ተስፋ ፍቕሪ ሕያውነት ትሕትና
ሓሙሽተ ኣዕኑድ’የን ምስጢር ሃይማኖትና
ንኹለን ስድራታት ጐይታ ባርኸልና
ብቕዱስ መንፈስካ ሓደ ግበረና,
554.
ስብሐት ለኣብ ለአኅዜ ኵሉ ዓለም
ስብሐት ለወልድ ለገባሬ ኵሉ ፍጥረት
ስብሐት ለመንፈስቅዱስ ለዘያርሁ ክረምተ በበዓመት,
555.
ድዉይ'የ ኣድሕነኒ
ንመጻጉዕ ዝፈወስካ ብፍሉይ ስልጣንካ
ብኣኻ ከም ዝተረትዐ ናይ ሥጋ ሕማም /2/
ንሕናስ ተታሒዝና ኣሎና ብነፍሲ ጸገም
ኣድሕነና ስቓይና ዛዝም……….እህ,
556.
በጎል በጎል ሰብአ ሰገል /4/
በጎል ሰብአ ሰገል ሰገዱ ሎቱ /4/
ጐይታ ተወሊዱ ኣብ መብልዕ ማል /4/
ጐይታ ተወሊዱ ዕልል ንበል /4/,
557.
በጎል ሰከበ በኣጽርቅት ተጠብለለ /2/
ቤዛ ኵሉ ዓለም ዮም ተወልደ /2/,
558.
ጾምናን ጸሎትናን ተቐበለልና
ባህ ዘብለካ ይኹነልና
ንኸይንሰዓር ሓይልኻ ሃበና
ሓፊሩ ይመለስ ይውደቕ ጸላኢና,
559.
ሓይሊ ናይ እግዚአብሔር
ፍልጠት ናይ እግዚአብሔር
ጥበብ ናይ እግዚአብሔር
ኣይንመካሕ ብሓይሊ ጉልበትና
እግዚአብሔር'ዩ እቲ መመክሒና,
560.
ብበደልና ብብዝሒ ሓጢኣትና ኣይትቀየመና /2/
ጐይታ ብምሕረትካ ሎሚ ይቕሬታ ሃበና /2/,
561.
ሆሣዕና በኣርያም እናበሉ ዘመሩ ህጻናት ኢየሩሳሌም
ኣንቲ ቤተልሔም ናይ ዳዊት ከተማ ናይ ህዝብኺ
ብርሃን መጺኡልኪ ብግርማ /2/,
562.
መድኃኔዓለም /2/
ባርከነ /2/ ለአርድእትከ ዮም,
563.
መዝሙር ናይ ዳዊት ቅኔ ናይ ያሬድ
ቅዳሴ መላእክት
ዝተቐበልካ ኣምላኽ /2/ ናትና'ውን
ጸሎትና ተቐበል,
564.
ጾም ትፌውስ ሕማማ ለነፍስ /2/
ወታጸምም ፍትወታ ለሥጋ /2/,
565.
ኣልቦ ዘከማየ /2/ ኣበሳ ሓጢኣት ገባሪ
ወኣልቦ ዘከማከ /2/ እግዚአብሔር መሓሪ
መድኃኔ ዓለም ክርስቶስ ዓለማተ ኵሉ ፈጣሪ
በደመ ገቦከ /2/ ኃጢኣትየ ኣስተስሪ /2/
ከምዚ ከማይ የለን ከምዚ ከማይ
ኣበሳ ኃጢኣት ገባሪ
ከማኻ'ውን የለን /2/ እግዚአብሔር መሓሪ
መድኃኔ ዓለም ክርስቶስ ናይዚ ዓለም ኵሉ ፈጣሪ
ብደም ናይ ጎንኻ /2/ ኃጢኣት ኵሉ ኣስተስሪ,
566.
ፍቅር ሰሓቦ ለወልድ ኃያል እመንበሩ
ወኣብጽሖ /3/ እስከ ለሞት,
567.
ኢትግድፈነ /2/ ወኢትመንነነ /2/
ኣምላከ ሰላም ተራድኣነ /2/,
568.
ንጹም ጾመ ወናፍቅር ቢጸነ
ወንትፋቀር /4/ ንትፋቀር በበይናቲነ,
569.
ኦ ጐይታና መን ኣሎ ከማኻ /2/
ንዓና ክትብል ኣብ መስቀል ተሰቒልካ /2/,
570.
ሰራዊተ መላእክቲሁ ለመድኃኔ ዓለም /2/
ይቀውሙ ቅድሜሁ
ሰራዊተ መላእክቲሁ ለመድኃኔ ዓለም /2/ ወይኬልልዎ,
571.
ታቦተ ሕጉ ለእግዚአብሔር
ለካህናተ ጽድቅ /2/ታቦተ ሕጉ,
572.
በትፍስሕት ወበኃሴት /2/
ኣብእዋ ቤታ ለታቦት /2/,
573.
እሳት ጽርሑ ማይ ጠፈሩ /2/
ደመና መንኮራኩሩ ለመድኃኔ ዓለም /2/,
574.
ይቤሎሙ ኢየሱስ ለኣርዳኢሁ /2/
ሑሩ ወመሃሩ ለዓለም /2/ ወንጌለ መንግስተ ሰማያት
ኢየሱስ ንሓዋርያቱ ከምዚ ኢልዎም
ኪዱ ኣስተምህሩ ነዚ ዓለም /2/ ወንጌል መንግስተ ሰማያት,
575.
ኣቀድም ኣእኩቶቶ ለእግዚአብሔር /2/
በእንተ እግዚእነ ኢየሱስ ክርስቶስ /2/
ካብ ኵሉ ኣቐዲምና ንኣምላኽ ነመስግን /2/
ኣሜን ንዘልዓለም እግዚአብሔር ይመስገን /2/,
576.
እግዚአብሔር ብርሃነይ'ዩ መድኃኒተይ'ዩ
ዘሰንብደኒ ዘፍርሓኒ መን'ዩ /2/ ኣምላኸይ ጽላለይ'ዩ,
577.
ንጉሥ ውእቱ ክርስቶስ ንጉሰ ሰላም /2/
አምላክነ /2/ ንጉሰ ሰላም
ንጉሥ ብሓቂ ክርስቶስ ናይ ሰላም ንጉሥ /2/
አምላኽና ኢዩ /2/ ናይ ሰላም ንጉሥ,
578.
ቃልካ ሰሚዐ ሕይወት ንኽረክብ
ምስትውዓልካ ሃበኒ ጥበብካ,
579.
ሃሌ ሃሌ ሉያ /3/
ሥላሴ መጺኦም ክባርኹና /2/,
580.
እጽውዓካ ኦ ጐይታ ኢየሱስ ክርስቶስ
ክትዕድለኒ ጸጋ ነፍስ /2/,
581.
ለክብረ ቅዱሳን ወለቤዛ ብዙኃን /2/
ተወልደ እም ድንግል,
582.
ኃይልየ ሥላሴ ወጸወንየ ሥላሴ
በስመ ሥላሴ /2/ እቀጠቅጥ ከይሴ,
583.
መድኃኔ ዓለም ኣድኂኑና ብዘይዕጸፍ ቃሉ
ደስ ይበለና /2/ ዕልል በሉ /2/ ኣድኂኑና ብዘይ ዕጸፍ ቃሉ,
584.
ኵሉ ከንቱ ከንቱ ውእቱ
እስመ ኵሉ ሓላፊ ውእቱ /2/
መድኃኔ ዓለም /2/ ኣድኅነነ,
585.
ኢየሱስ ክርስቶስ መጽኣ ውስተ ዓለም /2/
በብርሃኑ ንዑ ናንሶሱ /2/,
586.
በትፍስሕት ወበኃሴት /2/
ይሁቦሙ ኃይለ ወስልጣነ,
587.
ሆሣዕና በኣርያም /2/
ድኅነት ኮይኑ ኣብ ዓለም ኣብ ኢየሩሳሌም
ኣኽቢሩና ፈጣሪና ብኢየሩሳሌም,
588.
ሆሣዕና /2/ በኣርያም ለወልደ ዳዊት /2/
ለንጉሠ እስራኤል ሆሣዕና በኣርያም /2/,
589.
ሆሣዕና እምርት ዕለት እንተ አቡነ ዳዊት /2/
እንተባቲ ትመጽእ መንግስት,
590.
እምኵሉ ይኄይስ በሥላሴከ ተኣምኖ
ወላዲትከ /2/ ወበወላዲትከ ተማኅጽኖ,
591.
ሃበነ እግዚኦ ኣዕይንተ ኣእምሮ
ወትረ ኪያከ ይርኣያ /2/
እህ /3/ ወኣእዛንነሂ ቃለ ዘባሕቲትከ ይስምዓ /2/
ሃበና ጐይታና ናይ ምስትውዓል ኣዕይንቲ
ኵሉ ጊዜ ንዓኻ ዝርእያ /2/
እህ /3/ ኣእዛና'ውን ከምኡ ናትካ
ናይ በይንኻ ቃል ዝሰምዓ /2/,
592.
እግዚአብሔር ይመስገን ነዚኣ መዓልቲ ቀዲሱ ዝሃበና /2/
ካብ ዝነበርናዮ ኣኪቡ /2/ ናብዚ ዘብጽሓና /2/,
593.
ኣብ ምድሪ ከለና ነጸብቕ ንዅሉ ምግባርና /2/
ከይንቃጸል ኣብ ሲኦል ኣቲና /2/,
594.
ትንፋስ ዘለዎ የመስግን /2/ ንእግዚአብሔር
የመስግኖ ሃሌ ሉያ /2/ የመስግኖ ሃሌ,
595.
ዝንቱ ኵሉ ኮነ /2/ በደብረ ኤፍራታ
በፈቃደ /4/ እግዚአብሔር
ጐይታ መሓረና ይቕረ በለልና
ነዴኻ ኢልካ ተዓረቐና,
596.
ጽንዑ ብተዋህዶ እምነትና /2/
መሰረትና /2/ ንሳ እያ ሕይወትና /2/,
597.
ኵሎ ዘፈቀደ ገብረ እግዚአብሔር /2/
በሰማይኒ ወበምድርኒ ወበባሕርኒ ወበኵሉ ቀላያት /2/,
598.
ወተቀበልዎ መላእክት
ኣብእዎ /2/ ኢየሩሳሌም,
599.
ኵሉ ይሰግድ ለሥላሴ ለሥላሴ ኵሉ ይሰግድ /2/
እሀ ወይትቀነይ ኵሉ ለመንግስተሥላሴ ሥላሴ ኵሉ ይሰግድ /2,
600. ጐይታ ኣብርሃም ናይ ይስሐቅ በጃኡ
ንዅሉ ወገኑ ብደሙ ገዚኡ /2/
ናይ ሓሶት ምስክር ኣምጺኦም ከሲሶም /2/
ብሞት ንኽቕጻዕ ኩሎም ፈረድዎ
,
601. ብበደልና ብብዝሒ ሓጢኣትና /2/
ኣይትቀየመና /2/ ጐይታ ብምሕረትካ ሎሚ ይቕሬታ ሃበና /4/
,
602. ምስጋና ይግባእ ንኣብ ኣኃዜ ኵሉ ገባሪ
ምስጋና ይግባእ ንወልድ ንዓለም ኵሉ ዝፈጠረ
ምስጋና ይግባእ ንመንፈስ ቅዱስ በብዓመቱ ክረምቲ ዝህበና /2/
,
603. ስምዓነ አምላክነ ጸሎተነ /2/ እህ
ወኢትሚጥ ገጸከ እምኔነ
,
604. ኢታብኣነ /2/ ውስተ መንሱት
በቅድሜከ /2/ እስመ ኣልቦ ንጹሕ በቅድሜከ
,
605. ይመስገን (3) አምላኽና ይመስገን አምላኽና (2)
ናብ ቤቱ ኣምጺእና (2) ይመስገን አምላኽና (2)
,
606. ወምድርኒ ትገብር ፋሲካ
ተሓጺባ በደመ ክርስቶስ (2)
,
607. ቃለ ወንጌል ፈጸምከ ኢታስትት ጸጋሁ ዘላዕሌከ
ዘወሃበከ ምስለ ተነብዮ (2)
,
608. በከመይቤ በወንጌል ግቡኣን በስምየ
እሄሉ ምስሌሆሙ (2) ማእከሎሙ ዝየ
,
609. ሆሣዕና በኣርያም ሆሣዕና
ሆሣዕና ኢልና ክንጅምር ምስጋና
ሆሣዕና በሉ    ሆሣዕና
ንወልደ ዳዊት   ሆሣዕና
ግርማ ለቢሱ መጺኡ ሆሣዕና
ሕዝቢ ክቕድስ   ሆሣዕና
መድኃኒት ንምዃን ሆሣዕና
ንሥጋ ንነፍሲ   ሆሣዕና
,
610. እግዚአብሔር ይሓልወና
ከምቶም ቅዱሳን የጽንዓና (2)
ንከንቱ ከይከውን ግብርና
ክንፍጽም ይግባእ ከምቶም ኣቦታትና (2)
ድንግል ማርያም ትበጽሓና
ድንግል ማርያም ንዒ ናባና
ንዓና ደቅኺ ኃጢኣት ዘጥቅዓና
ካብ ፍቁር ወድኺ ምሕረት ለምንልና
ብሕይወት ክነብር ንዓኺ መሲልና
እግዚአብሔር አምላክ የድኅነና
,
611. መጽኣ ቃል እም ደመና ዘይብል /2/
ዝንቱ ውእቱ ወልድየ ዘኣፈቅር /4/
,
612. ሓይሊ ናይ እግዚአብሔር ጥበብ ናይ እግዚአብሔር
ምሕረት ናይ እግዚአብሔር /2/
ኣይንመካሕ በዚኣ ጉልበትና
እግዚአብሔር ኢዩ ሓይልና /2/
,
613. ንሴብሖ /2/ ለእግዚአብሔር
ስቡሐ ዘተሰብሐ /2/
ነመስግኖ /2/ ንእግዚአብሔር
ምስጉን'ዩ ዝተመስገነ /2/
,
614. ኣዕረግዎ መላእክት ውስተ ሰማያት /2/
ኣዕረግዎ መላእክት ውስተ ሰማያት
,
615. ዘይሴባሕ በትሑታን ወየዓርፍ ዲበ ቅዱሳን
ሰዳዴ ጽልመት ወሃቤ ብርሃን ብርሃን
ኢየሱስ ክርስቶስ
,
616. የብቡ ደቂቀ ብርሃን
ኣማን በኣማን /4/ የብቡ ደቂቀ ብርሃን
,
617. ኢየሱስ በከመ ኣፍቀራ ለማሕበሩ
ማሕበረክሙ ከማሁ ኣፍቅሩ /2/ ሃሌሉያ
,
618. ሃሌሉያ እህ ንትፌሣሕ ኩልነ
ንትፌሣሕ ኩልነ /4/ ሃሌ ሉያ
,
619. ሃሌሉያ ለክርስቶስ ይደሉ ስብሓት /2/
ለዘኣብጽሓነ እስከዛቲ ሰዓት /2/
,
620. ናሁ ሰናይ ወናሁ ኣዳም
ሶበ ይሄልዉ /2/ ኣኃው ኅቡረ
,
621. ሃሌሉያ /2/ ልዑል ሃነፃ
ልዑል ሃነፃ/2/ ሃሌሉያ
,
622. ይቤ ዳዊት ደቂቅየ /2/
ወስምዑኒ ፈሪሃ እግዚአብሔር
እምሃርክሙ ፈሪሃ እግዚአብሔር
,
623. ትንሣኤከ ለእለ ኣመነ /2/
ብርሃነከ ፈኑ ዲቤነ /2/
;
624. ኪያኪ ሰናይተ /4/ ዘፈጠረ /2/ ለቤዛ ዓለሙ
እግዚአብሔር ይትባረክ /2/ ወይትኣኮት ስሙ
,
625. ማርያም ዓረገት /2/ ናብ ሰማያት /2/
እናዓጀብዋ ናይ ሰማይ መላእክቲ
ዓረገት ናብ ሰማያት /2/
,
626. ኵሉ ይብልዋ በኣህብሮ /2/
ቅድስተ ቅዱሳን /2/ ማርያም
,
627. ማርያም ድንግል ወላዲተ ቃል /2/
ንዒ ድንግል /2/ እመብዙኃን /2/
,
628. መሓርኒ ድንግል ወተሳሃልኒ በበዘመኑ /2/
ለእመ መሐርክኒ /3/ ዘይኴንነኒ መኑ
ኰናኔ ሥጋ ወነፍስ /4/ ወልድኪ ኣኮኑ
,
629. ሰላም ንዓኺ ማርያም
ፈጣሪ ንምውላድ ዝበቓዕኪ /2/
ኣምላኽ ንዓኺ ‘ተዘይሓድገልና
ከም ሰዶምን ከም ጎሞራን
ኩልና ምስ ኮንና /2/
,
630. ወእንዘ ትፈትል ወርቀ ወሜላተ
ኣስተርኣያ ገብርኤል ግብተ /2/
ወይቤላ /2/ እስመ ረከብኪ ሞገሰ
በኃበ እግዚአብሔር /2/
,
631. መንክር ግርማ ኃይለ ልዑል ጸለላ /2/
ኣማን /2/ መላእክት ይኬልልዋ /2/
,
632. ማርያም እህ ርኅርኅተ ሕሊና /2/
ርህርህተ ሕሊና /4/ ማርያም እህ
,
633. ልብኺ ለዋህ እዩ ዘይጭክን
ርህርህተ ሕሊና ማርያም /2/
ከም ኣባ ህርያቆስ ከም ቅዱስ ኤፍሬም
ተለመንልና ማርያም ድንግል /2/
,
634. እንዘተሐቅፍዮ ለህፃንኪ ንዒ ማርያም /2/
ንዒ /3/ ማርያም
ወድኺ ሓቚፍክዮ ኣደ ጐይታና ንዒ ማርያም/2/
ንዒ /3/ማርያም
,
635. ተለመንና /2/ ማርያም ተለመንና
ናይ ንጹሃን ኣኽሊል /2/ ናይ ቅዱሳን ብርሃን
,
636. መራሒት መንግስተ ሰማያት
ድንግል ማርያም /2/
ኣድሕንና ንዓና ደቅኺ ካብ ገሃነም /2/
,
637. ኣንቲ ዘበኣማን ደመና /2/
ረከብኪ ጸጋ ግብረ ድንግል
የዓቢ ክብራ ለማርያም
,
638. ንጽህተ ንጹሃን ከዊና ከመ ታቦተ ዶር ዘሲና
ውስተ ቤተ መቅደስ ነበረት በድንግልና ነበረት /2/
ሲሳያ ህብስተ መና ወስቴሃኒ ጽዋዐልቡና
,
639. ምስለ ሚካኤል ወገብርኤል
ንዒ ሠናይት ማርያም /2/
ንዒ /4/ እመ አምላክ ንዒ ማርያም /2/
,
640. ምስ ቅዱስ ሚካኤል ወገብርኤል
ኣዴና ንዒ ማርያም /2/
ንዒ ባርኽና ከምቶም ኣቦታትና
ኣዴና ንዒ ማርያም /2/
,
641. ወእንዘ ትፈትል /2/ ወርቀ ወሜላተ
ኣስተርኣያ ገብርኤል ግብተ
ወይቤላ /2/ እስመ ረከብኪ ሞገሰ
በኃበ እግዚአብሔር /2/
,
642. ለመኑ እነግር ኃዘነ ልብየ
እንበሌኪ ማርያም እግዝእትየ /2/
ወፍጡነ ስምዕኒ ጸሎትየ /2/
,
643. ማርያም እሀ ለኵልነ ቤዛ /2/
ለኵልነ ቤዛ /4/ ማርያም
,
644. ይዌድስዋ መላእክት ለማርያም /2/
በውስተ ውሳጤ መንጦላዕት ወይብልዋ
በሓኪ ማርያም ሓዳስዩ ጣዕዋ
,
645. ማኅደረ መለኮት
ማርያም እመ ብዙኃን
,
646. ስብሓት ለኪ ማርያም ለኣብ መርዓቱ ለወልድ ወላዲቱ
ለመንፈስቅዱስ /4/ ታቦቱ ማርያም ድንግል
ወርቅሰ ወብሩር ኃላፊ ውእቱ እምኵሉ ኪያኪ እፈቱ
,
647. እንተ በምድር ስረዊሃ ወበሰማይ ኣዕጹቂሃ
ሓረገ ወይን /2/ ድንግል ሓረገ ወይን
,
648. ማርያም ንጽህት ኪዳነ ምሕረት
ሰኣሊ ለነ /2/ ቅድስት
,
649. ገብርኤል ኣብሰራ ለድንግል ወይቤላ /2/
ትወልዲ ንጉሰ ገብርኤል ይቤላ /2/
ገብርኤል ኣብሰራ
,
650. ኣማናዊት ኪዳን ተስፋ ናይ ኣዳም ተስፋ ናይ ሔዋን
ብጸሎትኪ እንድዩ ተማሒሩ ፍጥረት ድኂኑ ፍጥረት
ብጸሎትኪ እንድዩ ተማሒሩ ፍጥረት
ድንግል ማርያም ናይ ድኅነት መሰረት
,
651. ካብ ኣንስቲ ተፈሊኺ ብርኽቲ ዝኾንኪ
ቅድስተ ቅዱሳን /2/ ድንግል ማርያም ኢኺ /2/
,
652. እንበለ ምግባር ባሕቱ እመኢይጸድቅ አነ
ቦኑ ለከንቱ ኪዳንኪ ኮነ /2/
,
653. ትርሲተ ወልድ መለኮት
ወፍቅር ኃደረ ላዕሌሃ ወልድ
ይቤላ ርግብየ ወይቤላ ሠናይትየ ማርያም ድንግል
,
654. ኢያቄም ወሐና ኣቦኽን ኣዴኽን
ቤተ እግዚአብሔር ከይዶም
መብጽዓ ዝሃቡኺ መና ካብ ሰማያት
ኣምላኽ ዘውረደልኪ
ፍጽምት ድንግል ንጽሕት ማርያም ንስኺ
ኦ እመ ክርስቶስ ማርያም ንስኺ /2/
,
655. ቤተክርስቲያና ቀድስና
ነቶም ንኣምነኪ ሓይልኺ ሃብና
ጽዮን ኣዴና በረኸትኪ ኣይፈለየና
ማርያም ኣዴና በረኸትኪ ኣይፈለየና
,
656. በየማና /2/ ቅዱስ ሚካኤል /2/
ወበጸጋማ /2/ ገብርኤል መልኣክ /2/
,
657. ቅንኡ ለእንተ ተዓቢ ጸጋ /2/
መድኃኒት ለነፍስ /4/
መድኃኒት ኪዳነ ምሕረት
,
658. ወላዕለ ማርያም ጸለሉ መላእክት
እንዘይብሉ ሃሌ ሃሌሉያ
,
659. ኪዳንኪ ኮነ /2/
ለኃጥኣን ተስፋነ /2/ ኪዳንኪ ኮነ /2/
,
660. ቁስቋም ተዓቢ ቁስቋም ትከብር ቁስቋም ድንግል /2/
እምሱራፌል ቁስቋም ተዓቢ
እምኪሩቤል ቁስቋም ትከብር
,
661. ሙሴ ዘርእያ /2/ ሃገር ቅድስት /2/
ዕዝራኒ ተናገራ /2/ ዘመራ ዳዊት
,
662. ነፍሳተ ጻድቃን ኣውያን ኣመ ይሁቡ መኣዛ
ለዘምግባረ ጽድቅ ኣልብነ ይኩነነ ቤዛ /2/
ንግደትኪ ማርያም እስከ ደብረ ቁስቋም እምሎዛ
,
663. ኦ ርህርህተ ሕሊና ኣፍቅሮተ ሰብእ ልማዳ
ለለጌሰሙ /4/ ትመስል /3/ እንግዳ
,
664. ሰላም ለኪ ማርያም
እመአምላክ ማኅደረ መለኮት
ወልድኪ ይጼውዓኪ ውስተ ሕይወት /2/
ወመንግስተ ክብር
,
665. ማርያም ኣዳም ወሠናይት ማርያም /2/
ማርያም ድንግል /2/ ማርያም
,
667. ሰንበተ ሰንበታት ማርያም ዕለተ ብርሃን
ይወጽኡ ኃጥኣን እምደይን
,
668. ምስራቀ ምስራቃት ሙጻአ ጸሓይ
እግዝእትነ ዘመና ሙዳይ
ዘመና ሙዳይ ማርያም ዘመና ሙዳይ /4/
,
669. ኃበ ሖርኩ ሑሪ ወኃበ ኃደርኩ ኅድሪ
ኃበ ነበርኩ ንበሪ
ማርያም ድንግል ዘተናገርኩ ሥመሪ
የማነ እዴኪ በላዕሌየ ኣንብሪ
እለ ይጻረሩኒ ተጻረሪ ወምክሮሙ ዘርዝሪ
,
670. ንዒ ርግብየ /4/
ትናዝዝኒ /2/ ኃዘነ ልብየ
,
671. ኣንቲ ንጽሕተ ንጹሓን ዘነበርኪ ውስተ ቤተ መቅደስ ከመ ታቦት
ወመላእክት ያመጽኡ ሲሳየኪ ያመጽኡ
,
672. ሰኣሊ ለነ ቅድስት ንብለኪ ኩልና /2/
ቅዱስ ኤፍሬም ከም ዝመሃረና /2/
ድንግል ማርያም ምሕረት ለምንልና /2/
ተስፋ ናይ ኵሉ ተስፋ ናይ ኣዳም /2/
,
673. ኣማን በኣማን /2/ ተወልደት
ተወልደት እመ ብርሃን
,
674. ሙሴ ዘርእያ /2/ በደብረ ሲና
ሓመልማላዊት /4/ ማርያም ቅድስት
,
675. ከመ ጽጌ ሮማን /2/
ዕምባባና /2/ ወላዲተ አምላክ ህብስተ መና /2/
,
676. ዘካርያስ ርእየ ተቅዋመ ማህቶት ኩለንታሃ ወርቅ
በየማና ወበጸጋማ ኣዕጹቀ ዘይት
ነቢያት ይትፌስሑ ሓዋርያት ይትሃሰዩ በውስቴታ
ወዳዊት ይዜምር በውስተ ማሕፈዲሃ
,
677. ጽላት ዘሙሴ ዕጸ ጳጦስ ዘሲና
ጸናጽል /5/ ዘኣሮን ካህን
,
678. ዘረከቡኪ ጻድቃን /2/
ዕለተ ብርሃን /2/ ማርያም ዕለተ ብርሃን
,
679. ሰኣሊ ለነ /3/
ወልድኪ ከመ ይምሓረነ /2/
,
680. ማርያም ይእቲ /2/ ማርያም
ሙዳየ መና /2/ ክቡር ሙዳየ መና /2/
,
681. ብኪ ይትፌስሑ ዘገነተ ጽጌ ጻድቃን /2/
ዕለተ ብርሃን /2/ ማርያም ዕለተ ብርሃን
,
682. በዝናመ ንጽህኪ ሓረገ ወይን ጸገየ /2/
ወሮማን /2/ ሓዋዘ ፈረየ /2/
,
683. ኣዳም ወደሰኪ ቅድመ ገጸ ኵሉ ጉባኤ
በልደትኪ /2/ ረኪቦ ትንሳኤ
,
684. ወዓለምኒ ኢክህለ ጸዊሮቶ
ፆረቶ ወአግመረቶ ማርያም /2/
,
685. ሰላም ለኪ ማርያም እመ አምላክ ማኅደረ መለኮት
ወልድኪ ይጼውዓኪ ውስተ ሕይወት /2/ ወመንበረ ክብር
;
686. መላእክቲ ኩሎም ንሰባት የድሕኑ /2/
ቅድመ እግዚአብሔር ብየማን ይቖሙ /2/
,
687. ሚካኤል ሊቅ ልብሱ ዘመብረቅ /2/
ዓይኑ ዘርግብ /4/ ሚካኤል ሓመልማለ ወርቅ
,
688. ሚካኤል መጽኣነ ረድኣነ ወኣድኃነነ /2/
ተፈኒዎ /2/ እምኣርያም /2/ ከመ ያድኅነነ
,
689. ሚካኤልኑ ለኣውጽኦ ስጋየ ጌሰ
ወእመ ኣኮ ገብርኤል ወሃበኒ ነፍሰ
,
690. ሚካኤል መልኣክ ዘልብሱ መብረቅ /2/
ወገብርኤል ሐመልማለ ወርቅ /2/
,
691. ውእቱ ሊቆሙ ለመላእክት
ወመልኣኮሙ ቅዱስ ሚካኤል
ልብሱ ዘመብረቅ ዓይኑ ዘርግብ ሊቀ መላእክት
,
692. ድኅነት እትልምን ንደቅኻ ኵሉ /2/
ናዛዜ ሕዙናን ኣሜን /2/ ገብርኤል ለልዑል መልኣከ ሃይሉ /2/
,
693. ኣርሴማ ቅድስት ወሰማዕት /2/
ንዒ ባርኽና ምስ ቅድስት ኣዴና /2/
,
694. ገብርኤል እግዚአ ኣእምሮ / 2 /
ዜናዌ ጥበብ / 2 / ገብርኤል ዜናዌ ጥበብ
,
695. እምልማደ ሣህልከ ግበር ሣህለ
ገብርኤል ነደ ወነበልባለ / 2 /
ከመ ለኣናንያ ወኣዛርያ ወሚሳኤል ዘኣውረድከ ጠለ
,
696. ቀዋምያን ለነፍሳት እሙንቱ ሊቃናት
ዑራኤል ወሩፋኤል / 2 /
ይትፌነዉ ለሳህል/ 2 / እምኃበ ልዑል / 2 /
,
697. ግሩማን መላእክት / 2 / ሱራፌል ወኪሩቤል
እለኣክናፊሆሙ ነበልባል
ወረዱ ዮም ይትቀበሉከ በብሂል
ኣማን / 2 / አቡነ ፊሊጶስ ኣንዳዴ ባሕር
,
698. መልኣከ ሰላም / 2 /
ዑራኤል መልኣከ ሰላም / 2 /
,
699. ዑራኤል ኣስተብቁዕ እምኃበ አምላክ ምሕረተ
ከመያዝንም ውስተ ምድርነ
ዝናመ ተሳህሎ / 2 / ሕይወተ
ወዘርአ ገራህትነ አስምር ለይኩን ሲሲተ
,
700. ቅዱስ መልኣክ ዑራኤል መልኣከ ሳህል
ሰኣል ለነ / 2 / ኃበ እግዚእነ
ሰኣል ለነ / 2 / ኃበ መድኃኒነ
,
701. ዝነጸገ ናብ መላእ ዓለም ናይ ኣማኑኤል ደም
ዑራኤል / 2 / መልኣከ ምሕረት ወሳህል
ንድንግል ምስ ወዳ ዝመርሐ ናብ ግብጺ ዘብጽሐ
ዑራኤል / 2 / መልኣከ ምሕረት ወሳህል
ጽዋእ ልቦና ዘስተየ ንእዝራ ሱቱኤል
ዑራኤል / 2 / መልኣከ ምሕረት ወሳህል
,
702. ዑራኤል ግሩም በመንፈስቅዱስ ሕቱም / 2 /
ነዐ / 6 / ማዕከሌነ ቁም / 2 /
,
703. ዑራኤል መጽኣነ ረድኣነ ወኣድኃነነ / 2 /
ተፈኒዎ / 2 / እም ኣርያም / 2 / ከመ ያድኅነነ
,
704. ዑራኤል ሃገርና ሓደራ / 2 /
ብሰላም ብፍቕሪ ምስ ኣምላኽና ኮይና
ክትነብር ሓልዋ ከሊልካ ብግርማ
ዑራኤል ሃገርና ሓደራ / 2 /
,
705. ኣርእየኒ ገጸከ ወኣስምዓኒ ቃለከ
ዑራኤል / 2 / ሊቀ መላእክት / 2 /
,
706. ዑራኤል ጽዋአ ልቡና / 2 /
ለእዝራ ዘኣስተዮ ለእዝራ / 2 / ጽዋአ ሕይወት / 2 /
,
707. ዑራኤል መልኣክ ብጽዋእ
ብርሃንካ ፍልጠት ሃበና / 2 /
ጥበበ ጥበባት እትገልጸልና
ናይ ጐይታ ስራሕ ከተፍልጠና
ዑራኤል ንስኻ ሓግዘና
,
708. ልዑል መንበሩ / 4 /
ዑራኤል ልዑል መንበሩ
,
709. መልኣከ ሰላም / 4 /
ዑራኤል መልኣከ ሰላም
,
710. ስለ ቅዱስ ዑራኤል መልኣክ
እግዚአብሔር ኣምላኽና ምሕረትካ ሃበና / 2 /
,
711. ውእቱ ሚካኤል ውእቱ መልኣከ ኃይል / 2 /
ልዑል ውእቱ ልዑለ ብርሃን
ይስኣል ለነ ይስኣል ለኤርትራ
ረዳኤ ይኩና ኣመ ምንዳቤ
ንሱ እዩ ሚካኤል ንሱ እዩ መልኣከ ኃይል / 2 /
ልዑል ካብ ኩሎም ሊቃነ መላእክት
ይለምነልና ይለምን ንኤርትራ
ረዳኢ ይኩና ኣብ እዋን ጸገማ
,
712. ዑራኤል መልኣክ / 2 /
መልኣከ ምሕረት ወልዑለ መንበር
ከልሎሙ / 2 / ለህዝበ ዚኣከ
ከልሎሙ / 2 / በኣክናፈ ዚኣከ
,
713. ዑራኤል ኣንተ ልማድከ ግብረ ትሕትና / 2 /
ዘኣውረድከ ሰላመ / 4 / ለኤርትራ
ዘኣውረድከ ሰላመ / 2 /
,
714. ዑራኤል ካህን እንተ ኣርያም ቀሲስ
ባርካ ለመቅደስከ በመስቀለ ክርስቶስ
ከመ ባረካ ለምድር በደሙ ቅዱስ
,
715. ይትሌዓል መንበሩ / 3 /
ዑራኤል / 3 / ይትሌዓል መንበሩ
,
716. በኣምሳለ ርግብ ወረደ መልኣክ ወረደ
ወረደ ወረደ / 2 / ዑራኤል መልኣክ ወረደ
,
717. ኣስምዐኒ ኣስምዐኒ ቃለ
በብሂለ ኦሆ / 3 / ዑራኤል
,
718. ተወከፍ ጸሎተነ ወስእለተነ
ውስተ ኑኃ ሰማይ / 2 / መልኣከ ሰላም
,
719. ኣብርሃም ነስአ / 2 / ኣዕጹቀ በቀልት
ኣብርሃም ነስአ / 2 /
,
720. ቀድሱ ጾመ ስብኩ ምህላ / 2 /
እስመ ይቤ ኢዩኤል ነቢይ / 2 /
,
721. ወአንተኒ ህፃን ነቢየ ልዑል / 2 /
ዓርኩ ለመርዓዊ ትሰመይ / 2 / ነቢየ ልዑል / 2 /
,
722. ተክለሃይማኖት / 2 /
ሐዋርያ / 2 / ዘእግዚአብሔር / 2 /
,
723. ብፁዐ አምላክ አቡነ ታቦተ መንፈስ / 2 /
ጸሓፌ ተኣምር ከመ ደቅስዮስ / 2 /
,
724. ዘእምደብረ ደናግል / 2 / ኣባ ኤልያስ
ኣረጋዊ ዘውገ ሙሴ ወገብረክርስቶስ ኣማን ዘቀደሶ መንፈስቅዱስ
,
725. ኣባ ሰላማ ጸሎትከ ትባርከኒ / 2 /
ኣስኬማከኒ ኣልባቲ ሙስና / 2 /
,
726. ኦ ኣባ ቅዱስ ዕቀቦሙ
በስምከ ወበኃይልከ ዕቀቦሙ / 2 /
ከመ ይኩኑ / 2 / አሐደ ብነ ከማነ / 2 / ከመ ይኩኑ / 2 /
,
727. በእንተ ውሉድከ ኣረጋዊ ጸሊ / 2 /
እስመ ኵሉ / 2 / ለቤቱ ይሄሊ
,
728. በመንፈስ የሐውር እምኃይል ውስተ ኃይል
ካህን / 2 / ወነቢይ ዮሃንስ መጥምቅ
,
729. ለተክለሃይማኖት ጻድቅ መጠነ በዝኃ ሕማሙ
ትዌድሶ / 2 / ደብረ ሊባኖስ ገዳሙ
እምነ ኣድባራት ኩሎን ዘተቀደሳ በስሙ
ትዌድሶ / 2 / ደብረ ሊባኖስ ገዳሙ
ኢየሱስ ክርስቶስ ዘቀደሳ በደሙ
ትዌድሶ / 2 / ደብረ ሊባኖስ ገዳሙ
,
730. ኣባ አቡነ ኣባ መምህርነ
መምህርነ ኣባ ተክለሃይማኖት
እም ኣእላፍ / 2 / ኅሩይ ተክለሃይማኖት
,
731. በጾም ወበጸሎት ወረሱ ተስፋ ሕይወት / 2 /
ጻድቃን ውሉደ ብርሃን / 2 /
,
732. ተክለሃይማኖት ፀሐይ / 2 /
ተወከፍ ጸሎተነ ውስተ ኑኃ ሰማይ / 2 /
,
733. መሰረታቲሃ / 2 /
ውስተ ኣድባር ቅዱሳን / 4 /
,
734. ምእንታን ክንጸንዕ ኣብ ቅድስት እምነትና
አቡነ እንድርያስ ኣይትፈለየና
ካብ ኣምላኽና ናብ ኣምላኽና / 2 /
ምሕረት ለምነልና ብቃልኪዳንካ
,
735. ወገዳሙኒ ገዳሙኒ ኣንትሙ / 2 /
ለዓለም ብርሃኑ / 2 / ኣንትሙ ለዓለም ብርሃኑ
,
736. ይትፌስሑ ጻድቃን የዋሃን ውሉደ ብርሃን / 2 /
በትፍስሕት ዔሉ ውስተ ኣድባር / 2 /
,
737. ይደልዎሙ ( 3 )
ለመነኮሳት ንጹሃን
,
738. ይትፌነዉ ለሳህል
ለሳህል እምኃበ ልዑል
,
739. ብፁዕ ውእቱ ዘገብረ ተዝካረከ
ወዘጸሓፈ መጽሐፈ ገድልከ / 2 /
ኣነ እሁቦ ሕይወተ ዘለዓለም
ወኣወርሶ መንበረ ክብር
ይቤሎ እግዚአብሔር ለኤዎስጣቴዎስ
,
740. ደም ማይ ወሓሊብ / 2 /
እም ክሳድ ፈልፈለ / 2 /
ሶበ ተከለለ / 4 / ቅዱስ ዮሐንስ
,
741. ከመ ወይን / 2 / ከመ ዘለላ
ናይ ጻድቃን እመቤት ናይ ጻድቃን ጽላል
ስምኪ ዝጠዓመ ግሩም' ዩ ወለላ
ማርያም ርግብየ ይቤላ እሀ / 3 /
,
742. ወንጌለ መለኮት ዘሰበከ / 2 /
ስምዐ ጽድቅከ / 4 / ዘሰበከ ተክለሃይማኖት
,
743. ኣርሴማ ቅድስት ወሰማዕት / 2 /
ንዒ ባርኽና / 2 / ምስ ቅድስት ኣዴና
,
744. ሰላም / 3 / ለዝክረ ስምከ
ጥዑመ ዜና / 2 / አቡነ እንድርያስ ጥዑመ ዜና
,
745. ለጻድቃን ኃረዮሙ ውሉድየ ይቤሎሙ
ኃበ ዓምደ ወርቅ ተጽሕፈ ስሞሙ / 2 /
,
746. ኣባ ኣባ ዘሰኣልኩከ ስምዓኒ / 2 /
ወኣባ በሰማያት ወልድየ በለኒ
,
747. ተፈወሱ እምደዌሆሙ እለ ተቀብኡ ሓመዳ
መካናትኒ / 3 / በበስብዕ ወለዳ
,
748. ማሕበረ ኑፋቄ ወካሕድ ዘያሰጥም / 2 /
ባሕቱ ኣዝዚ ከመ ያርምም
,
749. ናሁ ሰናይ ወናሁ ኣዳም
ሶበ ይሄልዉ / 2 / ኣኃው ኅቡረ / 2 /
ኣሕዋት ብሓደ ሓቢሮም ክነብሩ
ሰናይን ጥዑምን’ዩ / 2 / ኣሕዋት ብሓደ
,
750. ተሰርገወ ልብሰ ብርሃን
እንድርያስ ዘኢዮር ካህን / 2 /
,
751. ተወከፍ ጸሎቶሙ ለኣግብርቲከ ወለኣእማቲከ
እለ ጻመዉ ወመጽኡ ጽርሐ መቅደስከ ጊዮርጊስ ሰማዕት
ጸሎቶም ተቐበል ንኣገበልገልትኻ ንኣሽቱን ዓበይትን / 2 /
ብብዙሕ ድኻም ዝመጹ ናብዚ ቤት መቕደስካ
ጊዮርጊስ ሰማዕት
,
752. ህፃን ቂርቆስ ለጽህርት ዘኢያፍርሃከ ነጎድጓዱ / 2 /
ዮም ባርክ ማህበረነ / 2 / ለለአሐዱ / 2 /
,
753. ጊዮርጊስ ኃያል / 2 / መስተጋድል / 2 /
ገባሬ ተኣምር / 2 / ኮከበ ክብር / 2 /
,
754. ተክለሃይማኖት / 2 /
በዲበ ምድር / 2 / ተብህልከ መልኣክ / 2 /
,
755. ነዐ በፈረስ / 2 /
ጊዮርጊስ ነዐ በፈረስ / 2 /
,
756. ቤተክርስቲያና ቀድስና ነቶም ንኣምነኪ ሓይልኺ ሃብና
ጽዮን ኣዴና በረኸትኪ ኣይፈለየና
ማርያም ኣዴና በረኸትኪ ኣይፈለየና
,
757. ኦ ኣንትሙ ህዝበ ክርስቲያን
በከመ ተጋባእክሙ በዛቲ ዕለት / 2 /
ከማሁ ያስተጋብእክሙ በደብረ ጽዮን ቅድስት
ወበኢየሩሳሌም ኣግዓዚት / 2 /
,
758. ኮከብ ብሩህ ቅዱስ ማርቆስ ዘሰበከ በእስክንድርያ
ቤተ ክርስቲያን ዘንሰመያ / 2 /
ኮኖሙ ኣበ ለሰብአ ግብጽ ወኤርትራ ዘከመ ጳውሎስ ሓዋርያ
,
759. ሲኖዳ አቡነ / 2 /
ባርከነ / 2 ባርከነ ሲኖዳ አቡነ / 2 /
,
760. ትክበር ነፍስየ በቅድሜከ ዮም
ባርከኒ ኣባ / 4 / ባርከኒ አቡነ እንጦንዮስ
;
761. መድኃኒት ዕፀ ሕይወት
ዝንቱ ውእቱ መስቀል / 2 /
,
762. መስቀል ኣብርሃ በከዋክብት አሠርገወ ሰማየ / 2 /
እምኵሉሰ ፀሓየ ኣርኣየ / 2 / እግዚአብሔር / 2 /
,
763. ዝጸልመተት ዓለም ተወሊዓ ብክቡር መስቀል
ተወሊዓ / 5 / ብክቡር መስቀል / 2 /
,
764. ጽልኢ ብመስቀሉ ቀቲሉ
ብመስቀሉ ንዓለም ሰላሙ ዓዲሉ / 2 /
,
765. ከመ ትባርከነ በመስቀልከ ዘወርቅ / 2 /
ከመ ይኩን ቤዛ / 2 / ለኵሉ ዓለም / 2 / ለብሰ ሥጋ ማርያም
,
766. ህየ / 3 / ንሰግድ ኩልነ
ኃበ ቆመ እግረ እግዚእነ / 2 /
,
767. መስቀልከ ይኩነነ ቤዛ
ይኩነነ ቤዛ / 4 / መስቀልከ ይኩነነ ቤዛ
,
768. መስቀል ኃይልነ መስቀል ጽንዕነ መስቀል ቤዛነ
መድኃኒትነ ለእለ ኣመነ / 2 /
መስቀል ሓይልና መስቀል
ጽንዓትና መስቀል በጃና
መድኃኒትና’ዩ ነቶም ዝኣመና
,
769. እሌኒ ንግስት ኃሰሰት መስቀሎ
ዕምባቆም / 3 / ዘኣንከረ ግብሮ / 2 /
,
770. እሌኒ ንግስት ኃሰሰት መስቀሎ
ዕምባቆም ነቢይ ዘኣንከረ ግብሮ / 2 /
,
771. መስቀል ብርሃን ለኵሉ ዓለም
መሠረተ / 3 / ቤተክርስቲያን / 2 /
,
772. ኣይ ይእቲ ደብረ ከርቤ ነቢያት ዘኃሰስዋ
አርአያ መስቀሉ / 2 / ደብረ ከርቤ
,
773. ወሪዶ እመስቀሉ
እመስቀሉ ኣብርሃ ለኵሉ እመስቀሉ ለኵሉ ዓለም
,
774. ክቡር መስቀል ሓይሊ ናይ ክርስቲያን
ሓይሊ ናይ ክርስቲያን / 2 / ክቡር መስቀል
,
775. ቃል መስቀል ንዓና ሓይሊ ኣምላኽ’ዩ
ንዘይኣምኑ ዕሽነት’ዩ ንዓና ሕይወት’ዩ / 2 /
,
776. ብወንጌሉ ዝኣመንኩም
ብመስቀሉ ዝኣመንኩም
እንቋዕ ናብ ብርሃነ መስቀሉ ኣብጽሓኩም
,
777. በመስቀልከ ርድአነ ወበኃይልከ ባርከነ
እስመ ዝርዋን / 4 / ዝርዋን ኣግብርቲከ ንሕነ
,
778. ወገብረ ሰላመ / 3 /
በመስቀሉ ወገብረ ሰላመ / 2 /
,
779. በመስቀልከ ርድአነ
ወበኃይልከ ተማህጸነ / 2 /
,
780. ሃሌሉያ መርሕ በፍኖት ሞገሶሙ ለጻድቃን ሞገስ
ዝንቱ መስቀል ለኣዳም ዘኣግብኦ ውስተ ገነት / 2 /
,
781. ንዜኑ ለመስቀል ዕበዮ / 2 /
ደመ ወማየ / 2 / ኣውሓዘ ለነ / 2 /
,
782. ይቤሎሙ ኢየሱስ / 2 / ለኣይሁድ
እመኑ ብየ ወእመኑ በኣቡየ
አበርህ በመስቀልየ ለእሊአየ / 2 /
,
783. ዮምሰ ለእሊኣየ / 2 /
ኣበርህ በመስቀልየ / 2 /
,
784. መድኃኔ ዓለም ኣድኂኑና ብዘይ ዕጸፍ ቃሉ
ደስ ይበለና / 2 / ዕልል በሉ / 2 /
ኣድኂኑና ብዘይ ዕጸፍ ቃሉ
,
785. ኢየሱስ ክርስቶስ መጽኣ ውስተ ዓለም
በብርሃኑ ንዑ ናንሶሱ / 2 /
,
786. ወሃቤ ሰላም መድኃኔ ዓለም
መስቀል ለኵሉ ዘየኣምን ብርሃን
,
787. ተስኢነነ ዘወንጌልቃለ
ፍጹመ ተመርጒዘነ መስቀለ
,
788. ብመስቀሉ ዝተኣሰሩ ፈቲሑ
ዝተኣሰሩ ፈቲሑ
,
789. በመስቀሉ/ 3 /
በመስቀሉ ሙቁሐነ ፈትሐ
,
790. ንተሓጎስ ንተሓጎስ ዕልል ንበል / 2 /
ጠፊኡ ኣይተረፈን ተረኺቡ ቅዱስ መስቀል / 2 /
ብብርሃን ክመልእ ንዅሉ ዓለም / 2 /
እንተጸዓሩ እኳ ጸላእቲ ሓቢሮም / 2 /
ነቲ ቅዱስ መስቀል ብምኽሪ ከጥፍኡ ሓቢሮም / 2 /
ክኸውን ኣይከኣለን ንኸንቱ ጽዒሮም / 2 /
በቲ ጎቦ ተሓቢኡ ንዘመናት / 2 /
ተደርብዩ ብተንኮል ተሰዊሩ ብክፋኣት / 2 /
ተገሊጹ በቲ ናይ ዕጣን ስግደት / 2 /
እሌኒ’ያ ነቲ ምሥጢር ዝረኸበቶ / 2 /
ዳሜራ ብሓጎስ ብኽብሪ ደው ዘበለቶ / 2 /
ነቲ ናይ ተንኮል ጎቦ’ውን ዘኹዓተቶ / 2 /
ታሪኻዊ ናይ ክርስቶስ ሕያው መስቀል / 2 /
ተገሊጹ ሎሚ ብክብሪ ብግሩም ሓይሊ / 2 /
ኵሉ ሳዕ ከብርሃልና ሓበን ክኾነና / 2 /
;
791. ትዌድሶ መርዓት ወትብሎ / 2 /
ወልድ እኁየ ቃልከ ኣዳም / 2 /
,
792. መጽአ መርዓዊ ፍሥሐ ለኵሉ / 2 /
በሰላም / 3 / ጻኡ ተቀበሉ / 2 /
,
793. እንዘ ስዉር እምኔነ ይእዜሰ ክሡተ ኮነ / 2 /
ተኣምረ ወመንክረ ገብረ መድኃኒነ በቃና ዘገሊላ
ከብካብ ኮነ ማየ ረሰየ ወይነ / 2 /
,
794. ተሓጎሲ ቤተ ክርስቲያንና ብዙኅ ደስ ይበልኪ
መርዓዊን መርዓትን ደቅኺ ብሥጋ ወደሙ ሓደ ኮይኖምልኪ
መርዓዊን መርዓትን ደቅኺ ብተክሊል ብቁርባን ሓደ ኮይኖምልኪ
,
795. ዓንቢብኩም ፍረዩ ወሊድኩም ስዓሙ / 2 /
ሞት ከይፈለየኩም ዘልዓለም ንበሩ / 2 /
,
796. ለመርዓዊ እህ ፍጹም ሰማያዊ / 2 /
ፍጹም ሰማያዊ / 4 / ለመርዓዊ
ለመርዓት እህ ዘኣልባ ርስሓት / 2 /
ዘኣልባ ርስሓት / 4 / ለመርዓት / 2 /
,
797. ለመርዓዊነ ውርዝው ጥዑመ ልሳን / 2 /
ትትኣዘዝ / 2 / በቃለ ኪዳን / 2 /
,
798. ከብካብክሙ ይረሲ ለክሙ / 2 /
ከብካበ ዶኪማስ ወልደ ዮሐንስ
ይረሲ ለክሙ / 2 /
,
799. ዘሕጉስ’ዩ / 3 / ናትና መርዓና ናይ ኦርቶዶክስ
ተዋሕዶ ናይ መርዓና ስነ- ስርዓት
ተፈጺሙ / 3 / ናትና መርዓና
ምስጋና ይኹን ነቲ ልዑል / 2 / ንእግዚአብሔር ኣምላኽና
,
800. ማእዱ ክቡር / 2 / ሕብስተ መና / 2 /
ወስቴሁኒ ከመ ወይነ ቃና / 2 /
,
801. ትብሎ መርዓት / 2 / ለመርዓዊ ትቤ
አፈቅሮ እስከ አመ ፈቀደ / 2 /
,
802. ኣፈ ንህብ ማቱሳላ ወልደ ሄኖክ
እምኣፈ ልምላሜ መርዓዊ ቡሩክ
ቀሰመ ጽጌ / 2 / ወዳሴኪ መርዓት
,
803. መጽአ ዘመጽአ እምላዕሉ / 2 /
መርዓዊ መጽአ / 2 / ተቀበሉ ጻኡ ተቀበሉ / 2 /
,
804. ተሓጕሱ ጐይታ ብመርዑት ተሓጕሱ ጐይታ እህ / 2 /
ብቅዱስ ቁርባን ተወሲኖም ተሓጕሱ ጐይታ
ተሓጎሰት ድንግል ብመርዑት ተሓጎሰት ድንግል እህ / 2 /
ብቅዱስ ቁርባን ተወሲኖም ተሓጎሰት ድንግል
,
805. ካህናት ተንስኡ / 2 / ለተናብቦ
እንዘይብሉ ንሴብሖ / 2 / ሃሌሉያ
,
806. በከመይቤ ዳዊት በመዝሙር / 2 /
ኣንተ ካህኑ ለዓለም / 2 /
,
807. ናሁ ሰናይ ወናሁ ኣዳም / 2 /
ሶበ ይሄልዉ / 2 / ኣኃው ኅቡረ / 2 /
,
808. ይትባረክ እግዚአብሔር / 2 /
ዘኣልዓላ ለጽዮን እም ኵሉ ዓለማት / 2 /
,
809. ቃለ ወንጌል ፈጸምከ / 2 /
ኢታስትት ጸጋሁ ዘተውህበ ላዕሌከ / 2 /
,
810. ሃሌሉያ ለክርስቶስ ይደሉ ስብሐት
ለዘኣብጽሓነ እስከ ዛቲ ሰዓት / 2 /
,
811. መርዓዊ ስቡሕ ዘለዓለም / 2 /
ወእስከ ለዓለም ቅዱስ ውእቱ / 2 /
,
812. ዘረሰዮ ለማይ ወይነ / 2 /
ተኣምረ እንዘይገብር/ 2 /
,
813. ከብካብ ኮነ ወኮነ እሙነ / 2 /
ማየ / 2 / ረሰየ ወይነ / 2 /
,
814. ይትባረክ እግዚአብሔር
ኣምላከ እስራኤል / 2 /
ዘገብረ ዓቢየ ወመንክረ ባሕቲቱ እግዚአብሔር / 2 /
,
815. ትበርህ ከመ ኮከበ ሰማይ / 2 /
ወታስተርኢ እም ኣርእስተ ኣድባር
ኣዳም ወሠናይት ጽዕዱት ወብርህት እኅትየ መርዓት / 2 /
,
816. ይመስል / 2 / ኣንበሳ ገዳም ይመስል
ኣንበሳ ገዳም / 3 / ይመስል
ትበርህ / 2 / እም ኮከበ ሰማይ ትበርህ
እም ኮከበ ሰማይ / 3 / ትበርህ
ይመስሉ / 2 / ኣብርሃም ወሳራ ይመስሉ
ኣብርሃም ወሳራ / 3 / ይመስሉ
,
817. ከመ ይንስኡ ዓስበ ስብሓቶሙ / 2 /
ኣክሊል ንጹሕ ዲበ ርእሶሙ / 2 /
,
818. ጽሕፍት ውስተ ወንጌል / 2 /
ወዲበ ርእሳኒ ኣክሊል በትእምርተ መስቀል / 2 /
,
819. ወኣነሂ ዘልፈ ምስሌሁ / 2 /
እነብር በፍቅሩ ለወልድ እኁየ / 2 /
,
820. ልዑል ሠምራ ዳዊት ዘመራ / 2 /
በቤተመቅደስ ተወክፍዋ / 2 /
,
821. ቡሩክ ዘይመጽእ
በስመ እግዚአብሔር / 2 /
ባረክናክሙ / 3 / እምቤተ እግዚአብሔር
,
822. ኣክሊለ ኣክሊላት / 2 /
ዲበ ርእሶሙ ለካህናት / 2 /
,
823. ኣልብኪ ነውር ወኢምንትኒ በላዕሌኪ / 2 /
ጻኢ እምሊባኖስ እኅትየ መርዓት / 2 /
,
824. መንክር ግርማ ኃይለ ልዑል ጸለላ
ኣማን / 2 / መላእክት ይኬልልዋ / 2 /
,
825. መርዓቱ ይእቲ / 2 / መርዓተ ዝንቱ
ሙዳየ መና ግሩም ሙዳየ መና / 2 /
,
826. ኣማህኩኪ ቅድስት ቤተክርስቲያን / 2 /
ከብካብ ኮነ በቃና ዘገሊላ
ደምጸ እንዚራ ውስተ ቤተእግዚአብሔር
,
827. መጽአ ዘመጽአ እምላዕሉ / 2 /
መርዓዊ መጽአ/ 2 / ተቀበሉ ጻኡ ተቀበሉ / 2 /
,
828. እንዘ ስውር እምኔነ ይእዜሰ ክሱተ ኮነ
ተኣምረ ወመንክረ ገብረ መድኃኒነ
በቃና እህ ዘገሊላ ከብካብ ኮነ / 2 / ማየ ረሰየ ወይነ
,
829. መርዓውን መርዓትን እንቋዕ ደስ በለኩም
ከም ኣብርሃምን ሳራን ኣምላኽ ይጸምብርኩም
ፈረይትን ጸገይትን ጐይታ ይግበረኩም
ክልተ ኣይኮኑን ተወሃሂዶም
ብምስጢረ ተክሊል ብቅዱስ ቁርባን
እህ / 3 / እግዚአብሔር ሓዳርኩም ይቐድስ
,
830. ካህናት ተንስኡ ለተናብቦ
እንዘይብሉ ንሴብሖ / 2 / እንዘይብሉ ንሴ / 2 / እህ
,
831. መርዓዊ ሠናይ / 2 /
ወመርዓቱ / 3 / ትመስል ፀሐይ
,
832. በቃና ዘገሊላ
ዘገሊላ ከብካብ ኮነ / 2 /
,
833. ትዌድሶ መርዓት / 3 /
ለመርዓዊሃ ትዌድሶ በኵሉ ዘመና
,
834. ዳዊት ይሴብሕ ወይዜምር ዕዝራ
እንዘ ይብሉ መርዓዊ መርዓት / 2 /
,
835. ንሴብሖ ለኣምላከ ዕዝራ
ንዕኡ ዝሰርሐ ንዓኣ ዝፈጠረ / 2 / ንሴብሖ ለኣምላከ ዕዝራ
,
836. ኢያቄም ወሐና / 2 /
መርዓውቲ ክፈርዩ ኢዮም ጌና / 2 /
;
837. ከም ብዝሒ ሳህልኻ ኣምላኽ መሓረና/ 2 /
ከምቲ ምሕረትካ’ውን ይቕሬታ ሃበና/ 2 /
ኣንጽሃና ጐይታ ካብ እከይ በደልና/ 2 /
ነዛ ጸልማት ዓለም ከይከውን ዕድልና/ 2 /
ንሕናስ ፈለጥናዮ ኣበሳ በደልና/ 2 /
ፍጹም ኣንጽሃና ምሕረት ግበረልና/ 2 /
ኣምላኽ ኣሕዘናካ እከይ’ውን ገበርና/ 2 /
ይቕረ ክትብለና ቅድሜኻ ወደቕና/ 2 /
ቅድሜኻ ወዲቕና ክንልምን ነዓኻ/ 2 /
ጐይታ መሓረና ምውዳቕና ርኢኻ/ 2 /
,
838. ክነብዕ’የ ወትሩ ክበኪ’የ
ንጐይታ ኣምላኸይ ብዙሕ በዲለ’የ
ገዓረይ ኣውያተይ ተቐበለኒ
ምስኪን ኮይነ ’ለኹ ኃጢአት ዘድከመኒ/ 2 /
ልበይ ኣቤት በል ክጽውዕ ኣምላኽካ
ብሓዘን ብብኽያት ኣፍልጥ ትካዜኻ
በደለይ ፈሊጠ ምሕረትካ ክጥይቕ
መሓሪ ኢኻ’ሞ ፍጡር ዘይትንዕቕ
መጋረጃ ኃጢአት ንፊተይ ሸፈኖ
ኣካለይ ማህመነ ምቛም ተሳእኖ
ኢኺ’ሞ ኣብ ቅድሚኡ በዓል ክብሪ ሞገስ
እመቤት ለምኒ ናብ ፍቁር ክርስቶስ
ጉልበተይ ንስኻ መበርትዒ ሓይለይ
በደለይ ደምስሶ ኩነለይ መምህረይ
ካብ በደል ክርሕቕ ኣእዳውካ ዘርጊሕካ
ዳግም ንኸይብድል ኣጽንዓኒ ኢኻ
ጌጋ ተጋግየ ንዓኻ ኣቐየምኩ
ንጠፋኢ ሕይወት ኣምላኸይ ሓደግኩ
ሕጂ ግን ኣሚነ ከም እተጋገኹ
ብርኹስ ኣንደበት ንዓኻ ለመንኩ
,
839. ቤዛ ናይ ይስሓቅ ኣምላከ ኣብርሃም / 2 /
ንኹሎም ወገኑ ዓደጎም ብደም / 2 /
ብሓሶት ምስክር ከሰሱ ንጐይታ / 2 /
ብሞት ንኽቕጻዕ ጨርሑ ብዓውታ / 2 /
ጲላጦስ ገረፎ ሰንሰለት ብምእሳር / 2 /
ምስ መንግስተ ሮማ ብሓሳብ ብምስማር / 2 /
ድንግል ኣይከኣለትን ከተቋርጽ ንብዓት / 2 /
እናረኣየት ወዳ ክሳቐ ስቅያት / 2 /
ኣብ ዝፋን ናይ ብርሃን ዝቖማ ኣእጋር / 2 /
ከመይ ተዓገሳ ንናይ መስቀል ሽንካር / 2 /
ኣኽሊል ናይ ብርሃን ኣብ ሰማይ ዝዕድል / 2 /
ደፊኡ ወዓለ ንናይ እሾኽ ኣኽሊል / 2 /
,
840. ከም ብዝሒ በደለይ ተኾይኑ ቅጽዓተይ
ኣይውዳእን’ዩ ተዘርዚሩ ኃጢአተይ/ 2 /
ክምለስ እናበልኩ እብል ሎሚ ጽባሕ
በደለይ ሓዲገ ክምለስ ናባኻ
እንታይ ክምልስ’የ ዝመጽኣሉ ዕለት/ 2 /
ኣይሰርሕን’ዩ ሽዑ ኣውያት ብኽያት
መሓሪ ኢኻ’ሞ ንዝበደሉኻ
ይቕረ በሃሊ ኢኻ ንዝለመኑኻ
ይቕረ በለኒ’ሞ ክረክብ ጸጋኻ
ዓመጸኛ ልበይ ድሕሪት ከይመልሰኒ/ 2 /
ልመናይ ስምዓዮ ጐይታይ መሓረኒ
,
841. ጐይታየይ ኣይሁድ ዓማጽያን ሰቐሉኻየ
መድኃኒት ዓለም ሲሳይ ዓለም ሰቐሉኻየ / 2 /
ንጹህ ክርስቶስ ኮንካ በደለኛ ኢልካ ነዓና
ናይ ኣዳም በደል ገበረ ንዓኻ ንኽትቅተል
ናይ ሔዋን ስሕተት ኣብቅዓካ ንሞት ጐይታ ጎይቶት
ንጹህ ክርስቶስ ኮንካ በደለኛ ነዓና ኢልካ
መስቀል ኣሰኪሞም ብምእሳር ገረፉ ንኣካላትካ / 2 /
ግቡዛት ኣይሁድ ንዓኻ ብምግፋዕ ኣሳቐዩኻ
ጥፍጣፎም ብምትፋእ እናባጨዉ ኣላገጹልካ / 2 /
ጸጋዊ ማያት ማይ ጸማእኩ እንክትብል
ንኽትሰትዮ ሃቡኻ ሓዊሶም ሓሞትን ከርበን / 2 /
መሓሪ ኢኻ’ሞ ንዅሉ ኃጢኣትና ከይረኣኻ
ይቕረበል ባዕልኻ በቲ ክፍኣትና ከይተቐየምካ / 2 /
,
842. ቃለ ኣብ ኣኽቢሩ ኣደ ገበረኪ
እግዚአብሔር ብቓሉ ፍጹም ዘኽበረኪ
እንምክሓልኪ መሳልልና ኢኺ
ቅድስና ናትኪ ጽድቂ’ውን ለበስኪ
ዓለም ዝፈጠረ ወሊድኪ ንስኺ
ፍሬ ገነት ኢኺ ንሕይወት ዘፍረኺ
ንዓኺ ዝመረጸ ልዕል ዘበለኪ
ምስጋና ይብጽሓዮ ክርስቶስ ወድኺ
ገነት ኤዶም ኢኺ ኣዳም ዝነበረልኪ
ሩባ ኤፌሶን ወርቂ’ውን ዘለኪ
ውሒዝ ጊዮን ኢኺ ሃገርና ከበብኪ
ዮርዳኖስ’ውን ኢኺ ኣሕዛብ ፈወስኪ
ብቓልነት ናይ ወልድኣብ’ውን ዘኽበረኪ
ንኣሕዛብ ክብጆ ወልድ ክሓድረልኪ
አብ ኣብ ሕሊናኡ ጽሒፉ ንዓኺ
መንፈስቅዱስ’ውን ፍጹም ኣጽሊሉኪ
ባህታ ይስመዓኒ ኣደይ እንክብለኪ / 2 /
ብምፍታው ወልድ ክውለድ ካባኺ
ስለዝሰሓቦ ንጽህና ስጋኺ
መሕደሪ ንቓል ናይ ጽላት ታቦት
እትምሰሊ ኢኺ ደመና ብርህት
ካብ ስጋኺ ሥጋ ካብ ደምኪ ወሲዱ
ካብ ነፍስኺ ነፍሲ ፍጹም ተዋሂዱ / 2 /
,
843. ኦ እግዚአብሔር እፈትወካ ኢየ
ስለስምካ እቃጸል ኢየ
ፍቕርኻ ንዓይ ይምስጠኒ
ከም እግዚአብሔር የለን የለን / 2 /
ሞይቱ ኢሎም ቀቢሮምኒ
ምስኪን ኮይነ ረሲዖምኒ
ካብ መቓብር ፈንቂሉ ኣውጺእኒ
ከም ኣምላኸይ ከቶ ኣይርከብን / 2 /
ብኃጢኣተይ ተፈንፈኑኒ
ብድኽመተይ ተነዓቑኒ
ንስኻ ግን ኣይደርበኻንን
ኦ እግዚአብሔር ስምካ ይባረኽ / 2 /
ስመይ ኩሎም እንተጸለሙ
እንተበሉ ይደምሰስ ስሙ
ጐይታየይ ግና መን’ሞ ከምኡ
ኣይሓድገንን ስብሓት ንዕኡ / 2 /
ኦ እግዚአብሔር እፈትወካ’የ
ስለ ስምካ እቃጸል’የ
ፍቕርኻ ንዓይ ይምስጠኒ
ከም እግዚአብሔር የለን የለን / 2 /
,
844. ተስፋና ንስኻ ንዘለዓለም / 2 /
ወዲ ድንግል ማርያም መድኃኔ ዓለም / 2 /
ኣፍሲስካ ክቡር ደም ስጋኻ ቆሪስካ / 2 /
ብልዑ ስተዩ ኢልካ ንዓለም ዝሃብካ / 2 /
ሕይወትካ ብምሕላፍ ፍቕሪ ዝገለጽካ / 2 /
ተፈታዊ ጐይታ ሕያዋይ ጓሳ ኢኻ / 2 /
ደምካ ዝነጸገ መልኣከ ሰላም / 2 /
ቅዱስ ዑራኤል ኢዩ ይኽበር መድኃኔ ዓለም / 2 /
ተስፋና ንስኻ ንዘለዓለም / 2 /
ወዲ ድንግል ማርያም መድኃኔ ዓለም / 2 /
ኣሜን ኣሜን ኣሜን ንብል ብሓበራ / 2 /
ሰላምካ ለኣኽ ንመላእ ኤርትራ / 2 /
,
845. ፍቕርን ሰላምን ተፍሪ’ያ ጾም / 2 /
ፍጻሜ ዘይብሉ ክሳብ ዘልዓለም / 2 /
ናይ ጾም ፍረ ኩላትና ፈሊጥና / 2 /
ንጸሎት ንትጋህ ፍረ ከይሓልፈና / 2 /
ኣምላኽ ተፈተነ ብርጉም ጸላኢና / 2 /
ጾም ንኽምስርት ንድኅነት ሕይወትና / 2 /
ኣምላኽ ተሰከመ ሕማም ናትና / 2 /
ናይ ሕይወት ማይ ካብ ጎድኑ ሂቡና / 2 /
ሕዝብኻ ሓሉ ካብ ክፉእ ፈተና / 2 /
ቅዱስ ኣምላኽና ሓይልና ኢኻ / 2 /
,
846. ንድኅነት ዓለም ዝወዓለ ኣብ መስቀል
ኢየሱስ ክርስቶስ ኢዩ ኣማኑኤል
ጐይታ ተሰቒሉ እንክሪኡ መላእክት
ኣብ ክንዲ ምስጋና በኸዩሉ ብኽያት
ኣምላኽ ብዕርቃኑ ተሰቒሉ’ዩ’ሞ
ሚካኤል ስቕ በለ ገብርኤል ገረሞ
ነፍሱ ንፈታዊ ዝህብ ተተረኽበ
ንጸላኢ ግና የለን ነፍሱ ዝሃበ
ጸላእቱ ከለና ዝሞተ ስሌና
ኣበሳ ዘይብሉ ፍሉይ’ዩ ጐይታና
ዕዉር እንተብረሀ ‘ተተንሰአ ምዉት
ኣብ ክንዲ ምስጋና ተቖጽረ ከም ሓጢኣት
ሰማያዊ ዳኛ ንኽፍረደሉ
ትዕግስቱ ዘገርም ከሎ ልዕሊ ኵሉ
ብዕለተ ሓሙስ ዝኾነ ድራር
ዓርቢ ኣብ መስቀል ዝወግኦ ሽንካር
ስሌና ዝሞተ ፍቕሪ ገዲድዎ
ሕያዋይ ጓሳና መድኃኔ ዓለም እዩ
,
847. ቤትካ ይሕሸኒ ፍሥሐ ዝመልኦ
ኣይደልይን’የ ካልእ እሾኽ ዝተመልኦ
ጽላለይ ንስኻ ዓንዲ ናይ ሕይወተይ
ምሳኻ ይሕሸኒ ተቐበለኒ ጐይታይ
ኵሉ ከንቱ እዩ ብዘይካ ንስኻ
ቆሪጸ ክስዕብ ኣቦይ ደድሕሬኻ
ይቕረ’ውን በለለይ ንዓይ ንባርያኻ
ንቤትካ ይሕሸኒ ክነብር ምሳኻ
ድንግል ማርያም ጻድቃን ሰማእታት
ኣብ ቤትካ ይነብሩ ለይቲ ምስ መዓልቲ
ምስኦም ይሕሸኒ ዓለም እንታይ ኢለያ
ክፍኣታ በዚሑ ኣዝየ ጸሊኤያ
ሸኸመይ ከቃልል ሓዘን ክገድፈኒ
ናባኻ ክምለስ ድምጽኻ ኣስምዓኒ
ኃጢኣተይ ገዲፍካ ምሕረትካ ሃበኒ
እኔኹ መጺኤ ወደየ በለኒ
,
848. ኦ ጐይታ ውዕለትካ ተኣምርካ ድንቂ’ዩ
ኣምላኻዊ ቃልካ ስምካ ሕይወት ኢዩ / 2 /
ብሐዋርያት ጌርካ ብዙሕ ምሂርካኒ
ስለ ኃጢአተይ ሞይትካ ሕይወት’ውን ሂብካኒ / 2 /
ኣጸናኒዕካኒ በጺሕካ ኣብ ሓዘነይ
ኣጆኻ ዝወደይ ኢልካ ዘልዓልካኒ
ኣጆኺ ’ዛ ጓለይ ኢልካ ዘልዓልካኒ
ካብ ዘይጠፍእ ሓዊ ካብ ሞት ዘውጻኻኒ
ንዓኻ ዝኸፍሎ ጐይታ እንታይ ኣሎኒ/ 2 /
ሓቀኛ ረዳኢ ወገነይ ንስኻ
ጐይታ ካብ ወለደይ ትበልጽ ንስኻ / 2 /
ምእመናን ንምካሕ ጐይታ ብኣኻ’ዩ
ዘይትቕየር ኣምላኽ ስምካ ክቡር' ዩ/ 2 /
ስምካ መግበይ ኮይኑ እጸግብ ጸዊዐ
ፍጹም’ውን ይምካሕ ፍቕርኻ ጥዒመ / 2 /
ብሰማይ ብምድሪ ብነፍሲ ብስጋ
ብኣኻ እምካሕ ኣልፋ ወኦሜጋ / 2 /
,
849. ሰባት ፈረዱኒ ንስኻ ኣድሓንካኒ / 2 /
ኣምላኸይ ተመስገነለይ
ጐይታየይ ተመስገነለይ ካልእ ቃል የብለይን
ክሓልፉ ኣይፈተዉን ነውረይ ክስውሩ
ሰባት ተጎየዩ በደለይ ከውርዩ
ንስኻ ግን ጐይታ ብፍቕሪ ሸፊንካ
ኣይፈንፈንካንን' ውን ሓጢኣት ጌርካ ኢልካ
' ዚ ፍጹም ፍቕርኻ ምሳኻ ኣልጊቡኒ
ወትሩ እናጎተተ ቤትካ የምጽኣኒ/ 2 /
ምርካሰይ ኣዊጆም ምስ ኣልዓሉ እምኒ
ተኣምርካ ካብ ስቓይ ንዓይ ሰዊሩኒ
ስለዝመሓርካኒ ክፉኣት ተከዙ
እዚ ኣይኮነን ኢሎም ንሓጢኣት ደሞዙ
ልዕሌኻ ጐይታየይ መን ክፈልጠኒ ይኽእል
ንሚዛን ፍቕርኻ መን ኣሎ ዘዝብል/ 2 /
ምድሓንካ የደንቕ ንዉዱቕ ወድኻ
ምሕረትካ ይደፍእ ወትሩ ኣብ ሚዛንካ
ከም ናይ ሰብ ኣይኮነን ፍሉይ' ዩ ፍርድኻ
ብምሕረት ሓርነት ንዓይ ፈሪድካ ኢኻ
ፍቕሪ እናጸጎኻ መንገደይ ጸረግካ
ጽድቂ ንድሕነተይ ፈሪድካለይ ኢኻ / 2 /
ኣነ ኣይፈርደካን’የ ብሰላም ኪድ በልካ
ዳግም ንኸይብድል ብፍቕሪ ጠሚትካ
ናብ ሕጊ ጽድቅኻ አፍስሳ ንነፍሰይ
ከምዚ ካብ ኣፍቀርካ ካባኻ' ሞ ናበይ
ካብ መድረኽ ናይ ፍቕረይ ካብኻ ኣይፍለይን
ተምበርኪኸ አምልኽ ንዓኻ አመስግን/ 2 /
,
850. ንጸሎት ተንሲእና ጐይታ መሓረና
ሰላም ምስ ኩላትኩም ይኹን በለና / 2 /
ቅድሜኻ ወዲቕና ብፍርሓት ሰጊድና
መታን ክትሰምዖ ጸሎት ምህለላና
ተስፋና ንስኻ መድኅን ናይ ሕይወትና
የእዳውካ ዘርጊሕካ ምሕረት ግበረልና
ናብ ምብራቕ ጠመትና ብምስትውዓል
ብቃላት ተሰጥዎ ቅዱስ ክንብል
ነፍስና ጸሚኣ ንቓልካ ደልያ
ፈውሲ ኣብ ኢድካ’ዩ ድምጽኻ ኣስምዓያ
ነቲ ጥዑም ቃልካ የእዛነይ ሰሚዐን
ነቲ ምድሓንካ’ውን የዒንተይ ርእየን
ካህናት ስሌና የእዳውኩም ዘርግሑ
ነጺሕና ክነብር ኣብ ቤተ መቕደሱ
ኣብዚ ቤትካ ምንባር ክንደይ ሰናይ ኣለዎ
ግርማ መለኮትካ ጐይታ ንኽንርእዮ
ንዝጠፍኣ ነፍሳት ምለሰን ኣምላኽና
ክብርኻ ክንርኢ ብሓድነት ኮይና
,
851. ንዓኻ ዘቐድም ከመይ’ሉ ይሰዓር
ንብርቱዕ ማዕበል ብቕልጽምካ ይሰግር
ልዕሊ ባሕሪ ቆይምካ ርእያትካ ዓይነይ
ሞተይ ረጊጽካ ኢኻ ኢየሱስ መድኅነይ
ልዕሊ ቋንቋ ኢዩ ናትካስ ኣይዝንቶን
ይሰብከካ ደምካ ንምድሪ ዝሽፍን
ንብዝሒ ክብርኻ መግለጺ የብለይን
ፍቕርኻ መግሃዲ ኢዩ ናተይ ልሳን / 2 /
ኣብ ዳሕረዋይ ዘመን ብኣኻ ተዛሪቡ
ኣቦኻ ንነፍሰይ ናባኻ ኣቕሪቡ
ከመይ ኢለ ስቕ እብል ንድምጹ ሰሚዐስ
ብድሕሪት እጎዪ ኣሚነ ኢየሱስ
ብድሕሪት እጉዪ ኣሚነ ክርስቶስ
ጉድጓደይ ብተንኮል ኣጽራር ተተፋሕረ
ልዕሊ ሞት ደው በልኩ ሓያል ስምካ ጸይረ
እናሰዓብኩኻ ገይረካ ብቕድሚት
እናባረኽኩኻ ይቑጸር ዘመናት / 2 /
,
852. ሓይልኻ እንክግለጽ ኣብ ሰማይ / 2 /
ጐይታይ መን’ዩ ደው ዝብል
ቅድሜኻ መን’ዩ ደው ዝብል / 2 /
ኣቤት ቀርኒ መለኸት እንክንፋሕ
ኣዋጅ እንክእወጅ ብገፊሕ
ጻድቃን እንክቖሙ ብየማን
እንታ’ዩ እቲ ናትና ዕድል
ኣቤት ሸውዓተ ንፋስ ነፊሶም
እንክህውኹ ንዅሉ ዓለም
እንክእዘዝ ናይ ባሕሪ ማዕበል
ቀጥቀጥ እንክብሉ ከናፍር
ኣቤት እንክጽውዑ ጻድቃን ቅዱሳን
ሰናይ ዝገበሩ ብሩኻን
ዘዋህለልዎ ትሩፋት
እንከቕርቡ ናብ ኣምላኽ ስብሓት
ኣቤት ኃጥኣን እንክጽውዑ ንፍርዲ
እንክኣትዉ ገሃነም ነዳዲ
ዘይጠቅም ብኽያት ኮይኑ
ውርደት እንክኸውን ሓዘኑ
ኣቤት ማዕጾ ሰማያት እንክኽፈት
መላእክት እንክነፍሑ መለኸት
ዘይተራእየ ፍሉይ ግርማ
ድምጺ እንክስማዕ ኣብ ራማ
,
853. ከንቱ’የ ናይ ከንቱ ከንቱ’የ
ዋሕስን ጠበቓን ኣምላኽ ተዘይጌረ
ተስፋ ዝኾነኒ ሕይወት ዝህበኒ
እግዚአብሔር ጥራይ’ዩ ዘጸናንዓኒ
ኣምላኸይ ጥራይ’ዩ ዘጸናንዓኒ
ኣነስ ንጉሥ ነይረ ብኽብሪ ዘጌጽኩ
ኵሉ ኣብዚ ምድሪ ብጥበብ ፈጸምኩ
ደስታ እዛ ዓለም ዋላ ኣየዋጽኣንን
መዓልተይ ኣኺሉ ሞት` ውን ወሲዱኒ/ 2 /
ኣብ ትሕቲ እዛ ጸሓይ ሓድሽ ነገር የለን
ሰባት ግን ይደኽሙ ካብ ዘመን ናብ ዘመን
ንጥበብ ክደሊ ደኺመየ ምሒር
ኵሉ ከንቱ ኮይኑ ተሪፉ ኣብ መቓብር / 2 /
ቅድመይ ዝነብሩ ክቡራት ናይ ዓለም
ኣለዉ ኣብ መቓብር ሓመድ ተደፊኖም
ፍልጠትን ዕብዳንን ኵለን ፈሊጠየን
ኵሎም ከንቱ እዮም ቀወምቲ ኣይኮኑን / 2 /
ልበይ ዝሃብክዎ ተስፋ ዘንበርኩሉ
ምጭባጥ ኣብዩኒ ክሕዞ ኣይከኣልኩን
ጥበብ ብምብዝሐይ እነሆ ተኪዘ
ኣነስ ኣብዛ ዓለም ዘይጠቅም ፍጥረት’የ/ 2 /
ብብዙሕ ታሕጓስ ልበይ ፈቲነዮ
ናይዚ ዓለም ለውጢ ኣስተማቒረዮ
ሰሓቕ’ውን ኣብ ውሽጠይ ይሰራሰር ነይሩ
ኣብ ሓመድ ተሪፉ ኵሉ ከንቱ ኮይኑ/ 2 /
,
854. ኣነስ ብምግባረይ ድኹም ኮይነ’የ / 2 /
ሕዘንለይ ድንግል ናባኺ መጺኤ / 2 /
እቲ ናይ ሓዊ ባሕሪ
ብዓይነይ ከይርእዮ
ንቅዱስ ሚካኤል
ኣሕልፎ በልዮ / 2 /
ናይ ዳዊት መሰንቆ
ናይ ኤልያስ መና
ናይ ናሆም መድኃኒት
ንዒ በደመና / 2 /
ክደኽመኒ ከሎ
ንስኺ’ኺ ሓይለይ
ናይ ልበይ መድኃኒት
ረዳኢት ምርኩሰይ/ 2 /
እነብዕ ኣለኹ
ኣብ ቅድሜኺ ኮይነ
እልምነኪ ድንግል
በደለይ ኣሚነ / 2 /
ዘይውዳእ ምሕረት
ኣብ ወድኺ ኣሎ
ነቲ ዝኣምነኪ
ሰላምኪ ሃብዮ / 2 /
,
855. እፈልጥየ ኣምላኸይ ብዙኀ’የ ኣቢሰ
ንጊዜያዊ ሓጐስ ንሥጋይ ኣርኪሰ
ኣብ ኃጢኣት ጥሒለ ግዙኡ ከይከውን
ተመለስ ኢልካኒ ከቶ ኣይፈንፈንካንን / 2 /
ርኹስ ከናፍረይ ክነግር ውዕለትካ
መልኣኽካ ስደዶ ረዳኢ ባርያኻ
በቲ ብልዒ ሕይወት መታን ንኽቕደስ
ኣዕጽምተይ ክድልድል ሓይለይ’ውን ክሕደስ/ 2 /
ሕሊናይ ረጊጸ ንሥጋይ ክጥዕማ
ስቅያት ስቕለትካ ጌረ ኣልቦ ጻማ
ንሓወይ ክቐትል ኣድብየ ክጸናቶ
ማዕጾይ እናኳሕኳሕካ ኢለካ ኣይትእቶ/ 2 /
ንጊዜያዊ ተድላ ጣዕሚ ናይዛ ዓለም
ክሰርቕ ክሕሱ ብጻየይ ክጠልም
መርገም ናይ ዓበይቲ ኣብ ዝባነይ ጸይረ
ፍጹም ዘይስቈሮ እምኒ ተቐይረ/ 2 /
ኣርዌ ተቐይረ ረሲዐ ወለደይ
ስስዐን ትምክሕትን ጌረዮም ኣዝማደይ
ጻዊዒትካ መጺኡ ሕሊናይ ደወለ
ተመለስ ኢሉኒ ካብ ክፍኣት ተኣለ/ 2 /
ኦ እግዚአብሔር ሕይወተይ ለውጦ
ታሪኽ ናይ ውድቀተይ ፈጺምካ ቀንጥጦ
ክልወጥ ሕይወተይ ብፍጹም ምሕረትካ
ብቃላት ምስጋና መታን ከሥምረካ/ 2 /
,
856. ብሰሪ ጉንዲ ዓይነይ ብብርሃኑ ጸልሚቱኒ
ወዲ ዳዊት መሓረኒ’ንዶ ! ! !
ዓይነ ልቦናይ ከፊትካ ኣንጺሕካ’ባ ተቐበለኒ
ከም ብግዳመይ መዓስ ኮይነ ሃሪ ልብሰይ ‘ተጻዕደወ
መቓብር’ንድዩ ውሽጠይ ብደም ግብረይ ዚጨቀወ
ባርያኻስ ኣይትሕደጎ ጐይታይ ብኻዕቦ በደል ክዳነ
ተምሳል ካብቲ ምስልኻ ውሉድ ቤትካ’ንድየ ኣነ
ኣንታ መድኃኒት ነውጺ ልበይ ንስኻ ኢኻ ፈውሰይ
ባህ ኢልወን ክርእያ ኣዕንተይ ምሕረትካ ፈንወላ ነፍሰይ
መፍቀር ንስሓ እንክንስኻ ርህሩህ ሓዳግ ኣበሳ
ሰኣን ድፍእ ምባለይ ብጀለምታ ንብዓት ጣዕሳ
ዛንታ ነቢይ ዮናስ ክደግም ካብ ገጽካ ክግለል ኢለ
ዋላ’ንተ ረሓቕኩኻ ብመርከብ ኃጢአት ኮብሊለ
‘ታይከ’ሎ ዝሰኣን ነዓኻ ኣንታ ጐይታ ልግሲ ፍቕሪ
ሰፈር ድኅነተይ ለውጦ’ምበር ከርሢ ጨካን ዓሳ ነባሪ
ነፍሰይ ኣብዛ ጊዜያዊት ዓለም ነዓኻ ብምርካባ
እንታይ’ዩ’ኸ ኣብ ቅድሚኣ ትቱዕ እሾኽ ተኾርባ
ክብል በቃ እናተመካሕኩ ብስምካ እናመስከርኩ
ዘይስገር ኵሉ ክሰግሮ ብኃይልኻ እናኣመንኩ
ስእነት ‘ዚ ውሽጣዊ ንጽሕናይ ካብ ሠናይካ ኣየትርፈኒ
ፈጢርካ’ንዶ ኣይትመንነኒ ኣንጺሕካ ’ባ ተቐበለኒ
,
857. ጸጋኻ ሃበኒ ሕደጎ በደለይ
ከም ብዝሒ ምሕረትካ
ቀድሳ ንነፍሰይ
ክርስቶስ ኣምላኸይ ናይ ሕይወተይ ቤዛ
ክርዳእ ፍቕርኻ ናይ ስቕለትካ ቃንዛ
ኣብ ጽላት ናይ ልበይ ፍቕርኻ ክሕተም
ዳህስሳ ንልበይ ብመንፈስ ክልብም / 2 /
ካባኻ ርሒቐ ኮብሊለ ብበደል
ፍጹም ኣይፈተኻን ኣብ ሰልሚ ክትከል
ንኽብሪ ምስጋና ቆይሙ ዝተፈጥረ
ከም ፍቓድ ልብኻ ሕጂ’ውን ከበረ / 2 /
ካብ እከይ በደለይ ካብ ሕሱም ባርነት
ደጊም ሓራ እየ ረኺበ ናጽነት
ክብሪ ምስ ውዳሴ ከምኡ’ውን ምስጋና
ተቐበል ንስምካ ሰማያዊ ዳኛ / 2 /
,
858. ስለ ዘፍቀረ እንድዩ ንስቓይና ብስቓዩ
መርገምና ክጸውር ሞት ኣዳም ክጥዕም ሓርዩ
ካብ ቃሉ እንሰምዓ እታ ትሕይሎ ፍቕሪ
ዘይጽወር ኣጽዊራቶ ከርእየና ብግብሪ
ብጥፍእቲ ነፍሶም ዝጓሃየት ልቡ
ኣይሓድጎምን ክብል ብእሳት ክልብለቡ
ካብ ሰማይ ምስ ወረደ ብፍቕሪ ተሳሒቡ
ብወንጀል ከሰስዎ ወንጌሉ ከይስዕቡ
ቅዱስ እንክነሱ ንጹህ ‘ዝ ባህሪኡ
ምራቕ እናተተፍኦ ዘይተጸየፈ ኮርዩ
ትሕት እንተበለ ከድሕነና ፈትዩ
ነገር ፍቕሪ ኮይንዎ እምበር ኣምላኽናስ ሓያል እዩ
ኣምላኽ ልግሲ እንከሎ ዘዝንብ ካብ ሰማይ
ነዛ ጎረርኡ ፍጹም ከሊኦሞ ማይ
ብደሙ እናጥለሎም መጺጽ እንተስተይዎ
ቃል ሕድገት ኃጢኣት እምበር መዓስ ሕማቕ ወጺእዎ
ኣብ ማእከል በርባሮስ ብምርኮ ኣዳም እንክድብል
ዲያብሎስ ክጭድር መን ከማይ እንክብል
እቲ ዘይመውት ጐይታ ሓይሊ ጽልመት ቀቲሉ
ብሞቱ ሰንሰለት ኃጢኣትና በቲኹልና እዩ ኣብ መስቀሉ
ቃንዛ ስቅያቱ ከም ሴፍ ኮይኑ እናወግኣ
ማዕረ እቲ ትሓዝኖ ልባ ብሓጎስ ክትመልኣ
ውዑይ ንብዓት ማርያም ዝወረረ እናንደዳ
ስለ ፍቕሪ እዩ ነይሩ ከም ደም ፍቑር ወዳ
,
859. ከም ምሕረትካ ደኣ ‘ምበር ከም በደለይ ኣይኹን
ከም ሳህልኻ ጐይታየ ከም ኣበሳይ ኣይኹን
በከመ ምሕረትከ አምላክነ
ወኣኮ በከመ ኣበሳነ
ፍትወት ዓለም ተድላ ልበይ' ዩ
ድሌት ስጋይ ገዛኢየይ' ዩ
ዕሽነት ከብቅዕ ነፍሰይ ክትድሕን
ፈውስ ጐይታ ንቑስለይ ዘንን
ሸንኮለል ናብራ ዕረፍቲ ዘይብሉ
እከይ ግብረይ ውሽጠይ የቃጽሎ
ሰንፈላል ኮይኑ ሕይወት ዚዓለም
ሰላም ሃበኒ ናተይ መስፍን ሰላም
በምሳል ተጋዊ ርእሰይ ከድንን
ትዕቢት ስዒረ ምሕረት ክልምን
ንዓይ ንኃጥእ ኣንጽህ ኣምላኸይ
ቤትካ ክኣቱ ክትፍሳህ ነፍሰይ
ብዓቢይ ራዕዲ ኣበሳይ ይናዘዝ
ብምሕረትካ ሕይወት ክድበስ
ሞት ጥዒምካ ስለ ገበነይ
ፍቕሪ ኢኻ' ወ ዕቑባ ህላወይ
,
860. መኑአ ይቀውም ቅድመ መንበሩ ለልዑል
አመ ምጽአቱ ዳግመ ይኰንና ለምድር
ጐይታ ክመጽእ’ዩ ብመዓልቲ ፍርዲ
ግርማኡ ለቢሱ ደፊኡ’ውን ዘውዲ
ብድምጺ መለኸት ብዘፍርሕ ነውጺ
ንፍጥረት ናይ ኣዳም ዓስቦም ንኽፈዲ
ኩሎም ክቖሙ’ዮም ዘርኢ ደቂ ኣዳም
ኣብ ቅድሚ ጐይታኦም መድኃኔ ዓለም
ዘዘፍረይዎ መመኽሊቶም ሒዞም
ጐይታ ክህቦም’ዩ እቲ ግቡእ ዓስቦም
ንጻድቃን’ውን ይብሎም ብቓል ናይ ምስጋና
ሕገይ ዝሓለኹም ፍቓድ ቅድስና
መንግስተይ ውረሱ ዕጡቓት ንጽህና
ንዑ ናባይ ደቀይ ምሉኣት ትሕትና
ንኃጥኣን’ውን ይብሎም ብቓል ናይ ወቐሳ
ሕገይ ዘይሓለኹም ምሉኣት ኣበሳ
ዘየፍረኹም መኽሊት ናይ ስሳ ሰላሳ
ካብ ቅድመይ ረሓቑ ውሉዳት ዲያብሎስ
ሽዑ ክኸውን’ዩ ብኽያትን ሓዘንን
ኣዴታት ኣይሰምዓን ኣውያት ናይ ውሉደን
ንብዓት ክውሕዝ’ዩ ከም ፈለገ ግዮን
እዚ ክኸውን’ዩ ብጽሒት ኃጥኣን
ንምሕጸን ኣለና ብስጋኻ ደምካ
ንምሕጸን ኦ ጐይታ ብማርያም ኣዴኻ
ንምሕጸን ኣሎና በቶም ቅዱሳንካ
ኩላትና ክንኣቱ ኣብ ሰማያዊት ቤትካ
,
861. ምንተ ይብል በእንተ ሕማምከ ዘርእየ በዓይኑ
ሕማማተ መስቀል ዘጾርከ ዘሰምዐ በእዝኑ
መድኃኔ ዓለም
ውዕለቱ ክዝክር ንብዓት ይስዕረኒ
ከም እሳት ነበልባል ውሽጠይ የንድደኒ
ጭንቁን መከራኡን ኵሉ ይረኣየኒ
ብቓለይ ክገልጾ ፍጹም ይኸብደኒ
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
መከራ ጸገበ ምእንታና ብቑስሉ ኢና ዝሓወና
ከም ገበነኛ ነቲ ርህሩህ ወደይ
ኣእዳዉን ኣእጋሩን ኣሲሮም ኣብ ቅድመይ
ብዙሕ ገረፍዎ ኣብቲ ኣደባባይ
ኣፉ ኣይከፈተን ምስዚ ብዙሕ ስቓይ
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ብዙሕ ተገርፈ ምእንታና ብቑስሉ ኢና ዝሓወና
ምስዚ ኵሉ ቁስሉ መስቀል ኣሰኪሞም
እናሰሓብዎ ንየማን ንጸጋም
ናብ ቀራንዮ ጎቦ ቀጸሉ ጉዕዞኦም
ደሙ ንኸፍስሱ ክፍጽሙ ምኽሮም
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ደሙ ኣፍሰሰ ምእንታና ብቑስሉ ኢና ዝሓወና
ሰቐሉ ንወደይ ኣብ ማእከል ሸፋቱ
ክዳኑ ገፊፎም ከርእዩ ሕፍረቱ
ጸሓይን ወርሕን ግን ብሓዘን ጸልመቱ
ዕርቃኑ ከይርእዩ ኣዒንቶም ዓመቱ
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ዕርቃኑ ወጸ ምእንታና ብቑስሉ ኢና ዝሓወና
ኣይዝረብን ከቶ ብቓል ኣይንገርን
ስቓዩ ዘርዚረ ሕጂ ኣይውድኦን
ንዅሉ ክገብር እንከለዎ ስልጣን
ኣብ መስቀል ወዓለ ብፍቕሪ ኃጥኣን
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ጎድኑ ተወግአ ምእንታና ብቑስሉ ኢና ዝሓወና
ሞት ዘይግብኦ ሞተ ምእንታኹም
ደምሲሱ’ውን ንሞት ገነት ኣእተወኩም
ስለዚ ዘምሩ ዓልሉ ኩላትኩም
ብሩህ ኮይኑ ኣሎ ተስፋ ናይ ሕይወትኩም
ንዑ ረኣዩ መስተንክር ፍቕሪ
ኣምላኽ ተሰቕለ ኣብ ማእከል ምድሪ
ምሕረት ለመነ ምእንታና ብቑስሉ ኢና ዝሓወና
,
862. ኣጆኻ ኢልካኒ ምርኩሰይ ኮይንካ
ኦ ርህሩህ ኣምላኸይ
ጸልማተይ ቀንጢጥካ ብርሃን ለጊስካለይ
ደንጊጽካላ ኢኻ’ሞ ተዕብየካ ነፍሰይ
ሓጢኣተይ በዚሑ ከም ግምቢ ሰናኦር ኣዝዩ በሪኹ
ብሰንኪ ዕሽነተይ ኣብ ስቓይ ወደቕኩ
ቃላትካ ሂብካኒ ተስፋ ድኅነት ዘጸናንዓኒ
ሓጢኣተይ ኣርሒቕካ ውሽጠይ ሓዲስካኒ
ጥፍኣተይ ዘይደሊ ርህሩህ እዩ ልብኻ
ኣምላኸይ ተመስገን ብዙሕ’ዩ ውዕለትካ / 2 /
ሕሰም ናብራ ዓለም ኣእምሮይ ብሒቱ ካባኻ ክፍለ
ረሲዐ ንዓኻ ኣብ ኃጢአት ጥሔለ
ምረት ውሽጢ ልበይ ፈውሲ ሂብካ ንዓይ ዝረዳእካ
ኣምላኽ ኵሉ ምሕረት ምስጋና ይኹንካ
ዋልታ ናይ ምድሓነይ መቐረት ሕይወተይ
ክበረለይ ጐይታ መጸናንዕየይ / 2 /
እጆኻ ንዓለም ስዒረያ እየ ጎይታየይ ኢልካኒ
ጎደሎይ መሊእካ ኣበራቲዕካኒ
ነፍሰይ ኣምሊጣ’ያ ምስተበትከ መፈንጠራ ስሕተት
ብፍቕርኻ ኣምላኸይ በቲ ናትካ ምሕረት
ከምጥዑም መኣዛ ናብ ኵሉ ዝበጽሕ
እግዚአብሔር ፍቕርኻ ናብ ሕይወት ይመርሕ / 2 /
ዋላ እጥመ እጽማእ ዝኽደኖ እስኣን ይዕረቕ’ውን ዝባነይ
ካልእ ኣይደልን’የ እንተለኻ ምሳይ
መሊኡ ዝተርፍ ዘንጅርብብ’ዩ ጽዋእ ናይ ፍቕርኻ
ሓልዮት ኵሉ ፍጡር ትፍጽም ምዃንካ
ኣብ ምድሪ ዝደልዮ የለን ብዘይካኻ
ኣብ ሰማይ ምርካበይ ጐይታየ ንዓኻ / 2 /
,
863. ኤልሻዳይ እግዚአብሔር
ከኣሊ ኢኻ እግዚአብሔር / 2 /
ቀድሰኒ ከኣሊ ኢኻ
ኣንጽሃኒ ብምሕረትካ
ናትካ ክኸውን ንዘልዓለም
ባርኽ ሕይወተይ መድኃኔ ዓለም / 2 /
ብፍኖትካ ንኽኽተል
ኣብ ሕቑፎኻ ንኸጽልል
ሓይሊ ሳጥናኤል ንኽምክቶ
ቅዱስ መንፈስካ ኣብ ውሽጠይ ይእቶ / 2 /
ፍቕርኻ’ዩ ሰረገላይ
ዘብጽሓኒ ናብ ዕላማይ
ንብዓተይ ተመልከት መግለጺ ጣዕሳይ
ጐይታይ ደምስሶ ኵሉ ኣበሳይ / 2 /
ናተይ ኢኻ ዝብል ቃልካ
ንኽሰምዕ ኣብ ምጽኣትካ
ፍቐድ ኣምላኸይ ክወርስ ገነት
ግርማ ክለብስ ኣብ ሰማይ ሕይወት / 2 /
,
864. እግዚኦ መሓረና ኃጢኣትና ስረየልና
እግዚኦ መሓረና ፍቕርኻ ለግሰልና
ናባኻ ንጠርዕ ንስምካ ንጽውዕ
ናባኻ ንጠርዕ ቅድሜኻ ንነብዕ
ጾርና ከቢዱና ኣካልና ደንዚዙ
ብማእሰርቲ ኃጢኣት ፍጹም ተታሒዙ
ሰንከልከል ኮይኑና ናብራ ናይዛ ዓለም
ቀልጢፍካ ርድኣና ሕያው መድኃኔ ዓለም
ንብዓትና ክሕበስ ንኽንጸናናንዕ
ጐይታ መሓረና ንጸሎትና ስማዕ
ዓለባ ምሕረትካ ንሱ’ዩ መንጸፍና
ዘወትር ንጥቅዮ ፍቕርኻ ኣሚንና
ውሉድ ምስ ወላዲ እናተኻሰሱ
ጭካነ ሰልጢኑ ኣዕዚዙ ነጊሱ
ሓደ ኣብ ልዕሊ ሓደ ንረብሓ ክሕሱ
ርድኡና ሥላሴ ምሕረትኩም ኣፍስሱ
ከም ሰብኣ ነነዌ ንንበርከኽ ኩልና
ማቕ ዘይኮነ ፍቕሪ ስኒት ተቐኒትና
የእዳውና ምልዓልና ንኸንቱ ከይከውን
ንበኪ ኣሎና ኤልማስ ተለመን
ኣብ ሲና ትማሊ መና ነይሩ ቀለብ
ሕጂ ግን ጐይታና መከራ ኽንምገብ
ንረብሓ ተሼጥና ንዘለና ኣብ መሓዩር
ፍትሒ ኣውጽኣልና ብሰላም ክንነብር
ስደት ጻዕጺዑና ጊዜኡ ነዊሑ
ውጽኢት ኃጢኣትና መከራ በዚሑ
ንሱ ድዩ ኮይንዎ በዚ ድዩ ክድምደም
ኣይፋልካን ጐይታና ለግሰልና ሰላም
,
865. ሓቀኛ ዝኾነት ሃይማኖትና
ብደሙ መስሪቱ ኣምላኽ ዘጽንዓልና
ተዋሕዶ ንጽህቲ እምነትና
ንኣዳም ንሔዋን ተስፋ ዝሃበላ
ኣምላኽ ካብ ማርያም ዝተወለደላ
ሓንቲ' ያ ሃይማኖት ካልአይቲ ዘይብላ
ንተዋህዶ ክብሉ ቅዱሳን ኣቦታት
ሂወቶም ሰዊኦም ኮይኖም ሰማእታት
ኣረኪቦሙና' ለዉ ቅድስት ሃይማኖት
ቅዱስ ጊዮርጊስ ሊቀ ሰማእታት
ሕይወቱ ሰዊኡ ጸኒዑ ብእምነት
ኣርኣያ ክኸውን ንኹሎም ፍጥረታት
ንሕና' ውን ኩልና ከምቶም ኣቦታትና
ክንጸንዕ ይግባእ በዚኣ እምነትና
ምእንቲ ክንረክብ ክብሪ ካብ ኣምላኽና
,
866. ኣነ መን’የ ኢልና ርእስና ንመርምር
ኣብ ቅድሚ ኣምላኽና ኃጢኣትና ንዘክር
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ናይ ኣምላኽ ትእዛዛት ብኣና ተጣሒሱ
ብዝሙት ብሓሜት ኣካልና ረኺሱ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ናይ ሥጋ ጥቕሚ ርእዩ ልብና ሰዲዑ
ሞት ክሳብ ዝወስደና ንምንታይ ዘንጊዑ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ንንስሓ ዝኸውን ካብ ሃበና ዕድመ
ንመለስ ናብ ኣምላኽ ብርሃና ከይጸለመ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ኣሞጽ ኣብ ትንቢቱ ከም እተተንበዮ
ነፍስና ከይትጠሚ ቃሉ ንስምዓዮ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
ናይ ጻድቃን ሰማእታት ናይ ድንግል ጸሎታ
ኣይፈለየና ኣብ ቅድሚ ልዑል ጐይታ
በደልና ኣሚና ርእስና ኣትሒትና
በደልና ኣሚና ንለምን ኣምላኽና
,
867. ንሞተይ ሞይትካለይ
ክብሪ ስልጣን ሓዲካለይ
ቀራንዮ ጸዊርካ መስቀለይ
ማእከል ሸፋቱ ክትስቀል ሕዝቢ ክእከብ ክጅምር
ኩርማጅ መግረፊ ክዳሎ ገራፋይ ቁጽሪ ክድምር
ኣቤት ትሕትና ኣቤት ፍቕሪ ስለይ ሰብ ኮይንካ ፈጣሪ
ዕራቕካ ኮይንካ ኣልቢስካኒ ብፍቕርኻ ሓጺብካኒ
ናይ ስቕለት ጊዜ በጺሑ ኣብ መስቀል ኮይንካ ክትግዕር
መስማር ኣይኮነን ሒዙካ ፍቕረይ' ዩ ነይሩ ቲ' ምስጢር
መለኮት ብተዋህዶ መጺጽ ሓሞት ኣስተዩኻ
ናይ ነፍሰይ ናፍቖት እምበር ማይ መዓስ ኮይንካ ጸሚእካ
ተፈጸመ ኢልካ ሰሚዔ ንስደተይ ፈጺምካዮ
ደኺምካ ኣሐዪልካኒ ንታሪኸይ ቀይርካዮ
ናይ ሞተይ ምዕራፍ ዓጺኻ ኣተንሲእካኒ ብፍቕሪ
ዓዲምካኒ ኢኻ ንሕይወት ክወርሳ ‘ታ ቦታ ክብሪ
,
868. ንኽንሳሕ መንፈስ ቅዱስ ኣይትፈለየና
ኣይትፈለየና/ 2 /  ሓይልኻ ሃበና
,
869. ንጹም ጾመ ወናፍቅር ቢጸነ
ወንትፋቀር / 4 /  ንትፋቀር በበይናቲነ
,
870. ጾም ትፌውስ ሕማማ ለነፍስ / 2 /
ወታጸምም ፍትወታ ለሥጋ / 2 /
,
871. ኣዋጅ ነጋሪ ቃል ኣብ በረኻ ሓየለ
መገዲ እግዚአብሔር ኣቕንዑ እናበለ
ምስክርነቱ ዮሓንስ ካብ ሃበና
ሰናይ መገዲ ይኹን ንጐይታ ልብና
ትምክሕቲ ደናግል ናይ ነቢያት ገዳም
ኣውደ- ዓመትና ባርኺ ድንግል ማርያም / 2 /
እምባ ኩርባ ይትሓት ይቕናዕ’ቲ ቄናን
‘ተዘይተዓረየ መገዲ የለን
መገዲ እግዚአብሔር ንፍለጦ ኩላትና
መታን ንኽጽብቕ መጻኢ ዕድልና
ክፍኣትን ተንኮልን ካብ ልብና የልግስ
ጽድቅን ርህራሄን ኣብ ነፍስና ነንግስ
ስጋኻን ደምካን ብኽብሪ ረኺብና
ንሕይወት ክኾነና ኣምላኽ ተማሕጺንና
ክልተ ክዳን ዘለዎ ካብ ምብዛሕ ክዳን
ይምቀሎ ንኻልእ ሓንቲ ንዘይውንን
ካብ በደልና ኵሉ ኣንጽሃና ኢኻ
ከይንጠፍኣካ ድኹማት ባሮትካ
,
872. ድንግል ሽዑ ጊዜ / 2 /  በርትዐ ሓዘንኪ
ኣብ ልዕሊ መስቀል ክጸዓር ወድኺ
ከልቢ ተገፊዑ ሽዑ ጊዜ ኣስትይኒ ክብለኪ
ብወርቃዊ ሳእኒ ዘስተኺ ካብ ማይኪ / 2 /
ክሰጉኦ ኣንስቲ ሽዑ ጊዜ ከብድኺ በሊዑኪ
ንፍጡር ሓዚንኪ ዝስተ ዝሃብኪ / 2 /
ጸማእኩ እናበለ ሽዑ ጊዜ ክግዕር ወድኺ
ከመይ’ሉ ከኣሎ ናይ ወላድ ከብድኺ / 2 /
ክትሓዝኒ ክትበኽዪ ሽዑ ጊዜ ሓዘን ክውሕጠኪ
መነመን ነበሩ ዘጸናንዑኺ / 2 /
ክትበኽዪ ርእዩኪ ሽዑ ጊዜ ራህሪሁ ልብኺ
ከጸናንዓኪ ንዮሐንስ ሃበኪ / 2 /
,
873. ሓዚነ ኣለኹ’ሞ ብሥጋ ፈተና
ጫፍ ስለ ዘይብሉ ናይ ዓለም ሓዘና
ቀልጢፍኪ ምጽእኒ ናብዛ ንእሽቶ ቤተይ
ኣጸናንዕኒ ድንግል ኣደ ኣምላኸይ
ዓቢይ’ዩ ’ቲ ባሕሪ ድንግል ኣደ ኣምላኸይ
ንኢሽተይ’ያ መርከበይ ድንግል ኣደ ኣምላኸይ/ 2 /
መራሒት መገደይ ድንግል ኣደ ኣምላኸይ
ንስኺ ወደበይ ድንግል ኣደ ኣምላኸይ / 2 /
ንመንገደይ ኵሉ ድንግል ኣደ ኣምላኸይ
ተላግጽ’ያ ዓለም ድንግል ኣደ ኣምላኸይ / 2 /
መመክሒት ኣዲኡ ድንግል ኣደ ኣምላኸይ
ኣበይ ‘ላ እናበለት ድንግል ኣደ ኣምላኸይ / 2 /
ብቐቢጸ ተስፋ ድንግል ኣደ ኣምላኸይ
ከይወድቕ ወድኺ ድንግል ኣደ ኣምላኸይ / 2 /
ብመዓልትን ለይትን ድንግል ኣደ ኣምላኸይ
ሓልውኒ ኢኺ ድንግል ኣደ ኣምላኸይ
ተስፋ ኣስንቕኒ ድንግል ኣደ ኣምላኸይ
የለን ዘትረፍክዎ ድንግል ኣደ ኣምላኸይ
ደይበ ወሪደ ድንግል ኣደ ኣምላኸይ / 2 /
ንስኺ መኽሰበይ ድንግል ኣደ ኣምላኸይ
ቅድስት ጽዮን ኣደይ ድንግል ኣደ ኣምላኸይ / 2 /
,
874. ሓሙሽተ ሓዘናት ናይ ኣደይ ክሓስብ
ኣነስ ክነብዕ’የ ንመላእ ዘመነይ
ኣነስ ክነብዕ’የ ንመላእ ሕይወተይ
ጐይታ ብምውላዳ ድንግል ደስ እንክብላ
ሰይፊ ንነፍስኺ ክወግኦ ኢዩ በላ
ድንግል ኣብዚ ጊዜ ኣምሪራ ኣልቀሰት
ናይ ወዳ መከራ ኵሉ እናሓሰበት
ናይ ወዳ መከራ ወትሩ እናሓሰበት
ቤተመቕደስ ከይዱ ወዳ ጸባዖት
ካብኣ ምስጠፍአ ደልያ ብፍርሃት
ብዙሕ ተጨኒቓ ኣምሪራ ኣልቀሰት
ተረኽበ ኣብ ሳልስቱ ክሰምዕ ክሓትት ( 2 )
ኣብ ቅድሚ ጲላጦስ ኣሲሮም ኣእዳዉ
ተራእየ ኣዕጽምቱ ብዙሕ ገረፍዎ
መከራ ናይ ወዳ ደው ኢላ ብምርኣይ
እዋይ ወደይ በለት በዝሖ ስቓይ ( 2 )
ኣብ ማእከል ሸፋቱ ጥራሕ ነፍሱ ጌሮም
ዓርቢ ሰቐልዎ ብረቡዕ ወሲኖም
ንፈጣሪ ማያት ንማይ ከልከልዎ
መጺጽ ኣምጽኡ’ሞ ስተዮ በልዎ ( 2 )
ንሞትና ብሞቱ ስዒሩ ኣድኂንና
ናብ ሓድሽ መቓብር ወሪዱ ስሌና
ብሰላመ ገብርኤል ኣቦየ እናበለ
ሓሙሽተ ሓዘናት ሓሲቡ ዝጸለየ
ሓጢኣቱ ደምሲሰ ክምሕሮ’የ በለ
,
875. ኃምስቱ ኃዘናት ዘረከቡኪ ማርያም
ሶበ ይዜከር ለይብኪ ወያስቆቁ ዓይነ ልብ ዘቦ
ከም ልማድ ናይ ኣይሁድ ናብ መቕደስ ምስ ከድኩ
ኣረጋዊ ስምኦን ሽዑ ነገረኒ
ከምዝመውት ወደይ እቲ ጉንዲ ወይኒ
ብልቢ ሓዘንኩ ንብዓት ሰዓረኒ
ክደሊ ንወደይ ለይቲ ምስ መዓልቲ
ኣብራኸይ ደኸማ ስኢነን ዕረፍቲ
ድሕሪ ነዊሕ ድኻም ድሕሪ ናይ ሳልስቲ
ንወደይ ረኸብኩ ማእከል ሊቃውንቲ
ነቲ መድኅን ኵሉ ሰማያዊ ንጉሥ
ብሓሶት ከሲሶም ኣብ ቅድሚ ጲላጦስ
ብዙሕ ምስ ተገርፈ ውላደይ ክርስቶስ
ምእባድ ኣበኹ ካብቲ መሪር መልቀስ
ኣብ ማእከል ሸፋቱ ወደይ ምስ ተሰቕለ
ዮሃንስ በኸየ ወይ ኣነ እናበለ
ወደይ ምስ ገዓረ ተፈጸመ በለ
ኣእምሮይ’ውን ኵሉ ኣብ ሓዘን ጠሓለ
ጸሓይ ኣብ ምዕራቡ ክጽልምት ክጅምር
ዮሴፍ ኒቆዲሞስ ክልቲኦም ብሓባር
ንወደይ ክቐብሩ ኣብ ሓድሽ መቓብር
ሽዕኡ በኸኹ ልቢ ብዝመትር
ብኺዳንኪ ድንግል ሎሚ ዘክርና
በቲ ዝተዋህበኪ ኪዳን ካብ ጐይታና
ሓምስቱ ሓዘናት ዘኪርና ነባዕና
ንልምን ኦ ድንግል ብመዝሙር ምስጋና
,
876. ኣብ ትሕቲ እግርኺ ኣሕዛብ ክሰግዱ’ዮም
እቶም ዝነዓቑኺ ዝጸልኡኺ ኩሎም
ጸጋኺ ኣሚኖም ክብርኺ ኵሉ
ድንግል ለምንልና ዕረቕና ክብሉ / 2 /
ንኹሎም ቅዱሳን ትግለጺ ኢኺ
ርግቢት ናይ ሰላም ኣንቲ ተኽለ ወይኒ
ኃጢአት ዓለም በደል ዘይብልኪ ንጽህቲ
ናይ ምስጋና ኣዳራሽ ናይ ኣብ ውዳሴኺ
ሕዝብን ኣሕዛብን ሰገዱ ብፍርሓት
ጸጋ ምስ በረኸት ኵሉ ዝተዋህበት
መድኃኒት ናይ ሰባት ምልክት ናይ ድኅነት
ንአምላክ ያዕቆብ መሕደሪት ዝኾነት
ንጽዮን ክበብዋ ከም ዝበለ ኣቦና
ናትና ሞገስ ግርማ ኩኒ ኣብ ማእከልና
ጸጋን በረኸትን ኣውህብና ኢኺ
ሰላም ለኪ ኢልና ክንሰግድ ንዓኺ
ስብሐት ለእግዚአብሔር ኪያነ ዘፈጠረ ከመ ናምልኮ።
ስብሐት ለማርያም እመ አምላክ እግዝእትነ ወመድኃኒትነ።
ስብሐት ለመስቀለ ክርስቶስ ዕፀ መድኃኒት















